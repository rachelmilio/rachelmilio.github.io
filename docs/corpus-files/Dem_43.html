---
permalink: /Dem_43-text 
exclude: true
---
<!DOCTYPE html><html>
<head>
<meta http-equiv="Content-Type" content="text/html; charset=UTF-8">
<title>πρὸς Μακάρτατον περὶ Ἁγνίου κλήρου</title>
<style>
                    .tei-quote {
                    margin: 1em 2em;
                    padding: 0.5em 1em;
                    border-left: 4px solid #ccc;
                    }
                    .tei-quote.verse {
                    font-style: italic;
                    line-height: 1.6;
                    }
                    .tei-quote.block {
                    display: block;
                    background-color: #f9f9f9;
                    }
                    .tei-line {
                    display: block;
                    }
                    .tei-citation {
                    display: block;
                    text-align: right;
                    font-style: italic;
                    color: #666;
                    margin-top: 0.5em;
                    font-size: 0.9em;
                    }
                    .section-number {
                    font-weight: bold;
                    color: #2c3e50;
                    font-size: 1em;
                    padding: 0.2em 0.6em;
                    border-radius: 1px;
                    text-align: right;
                    }
                </style>
</head>
<body>
<header><h1>πρὸς Μακάρτατον περὶ Ἁγνίου κλήρου</h1></header><main><div>
<strong class="section-number">1. </strong><p>ἐπειδὴ καὶ πρότερον ἀγῶνες ἐγένοντο ἡμῖν, ὦ ἄνδρες δικασταί, πρὸς τοὺς αὐτοὺς τούτους περὶ τοῦ κλήρου τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> καὶ οὐδὲν παύονται παρανομοῦντες καὶ βιαζόμενοι ὥστε ἐκ παντὸς τρόπου τὰ μὴ προσήκονθʼ ἑαυτοῖς ἔχειν, ἀνάγκη ἴσως ἐστὶν τὰ πραχθέντα ἐξ ἀρχῆς διηγήσασθαι·</p>
</div>
<div>
<strong class="section-number">2. </strong><p>ὑμεῖς τε γάρ, ὦ ἄνδρες δικασταί, ῥᾷον παρακολουθήσετε ἅπασι τοῖς λεγομένοις, καὶ οὗτοι ἐπιδειχθήσονται οἷοί εἰσιν ἄνθρωποι, καὶ ὅτι πάλαι ἤδη ἀρξάμενοι οὐδὲν παύονται κακοτεχνοῦντες καὶ οἰόμενοι δεῖν διαπράττεσθαι ὅ τι ἂν ἐπέλθῃ τούτοις. δεόμεθα οὖν ὑμῶν, ὦ ἄνδρες δικασταί, εὐνοϊκῶς ἀκροάσασθαι τῶν λεγομένων καὶ παρακολουθεῖν προσέχοντας τὸν νοῦν. πειράσομαι δὲ κἀγὼ διδάσκειν ὡς ἂν οἷός τε ὦ σαφέστατα περὶ τῶν πεπραγμένων.</p>
</div>
<div>
<strong class="section-number">3. </strong><p>τουτουὶ γὰρ τοῦ παιδὸς ἡ μήτηρ, ὦ ἄνδρες δικασταί, γένει οὖσα ἐγγυτάτω <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίᾳ</a><a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top"></a> τῷ ἐξ Οἴου, ἐπεδικάσατο τοῦ κλήρου τοῦ <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">Ἁγνίου</a> κατὰ τοὺς νόμους τοὺς ὑμετέρους· καὶ τῶν τότε ἀμφισβητησάντων αὐτῇ τοῦ κλήρου τουτουί, γένει μὲν ὡς ἐγγυτέρω τις εἴη αὐτῶν τῆς <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">γυναικός</a>, οὐδʼ ἐπεχείρησεν οὐδεὶς ἀντομόσαι (ὡμολογεῖτο γὰρ παρὰ πάντων τῆς γυναικὸς εἶναι ἡ κληρονομία κατὰ τὴν ἀγχιστείαν),</p>
</div>
<div>
<strong class="section-number">4. </strong><p>διαθήκας δὲ ψευδεῖς ἧκον κατασκευάσαντες <a href="/person-index/276400" class="person-annotation" data-person-uri="http://www.ontologia.fr/OTB/atticlaw/276400" target="_top">Γλαῦκός</a> τε ὁ ἐξ Οἴου καὶ <a href="/person-index/277070" class="person-annotation" data-person-uri="http://www.ontologia.fr/OTB/atticlaw/277070" target="_top">Γλαύκων</a> ὁ ἀδελφὸς αὐτοῦ. καὶ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> ὁ τουτουὶ πατὴρ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου</a> ἐκείνοις συγκατεσκεύαζεν ἅπαντα ταῦτα καὶ ἐμαρτύρει τὰς πλείστας μαρτυρίας. αἱ δὲ διαθῆκαι, ἃς τότε παρέσχοντο, ἐξηλέγχθησαν ψευδεῖς οὖσαι· καὶ οὐ μόνον ἡττήθησαν, ἀλλὰ καὶ πονηρότατοι δόξαντες εἶναι ἀπηλλάττοντο ἀπὸ τοῦ δικαστηρίου.</p>
</div>
<div>
<strong class="section-number">5. </strong><p>καὶ ἐπιδημῶν τότε <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> ὁ τουτουὶ πατὴρ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου,</a> καὶ τοῦ κήρυκος κηρύττοντος, εἴ τις ἀμφισβητεῖν ἢ παρακαταβάλλειν βούλεται τοῦ κλήρου τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> ἢ κατὰ γένος ἢ κατὰ διαθήκας, οὐκ ἐτόλμησεν παρακαταβαλεῖν, ἀλλʼ αὐτὸς ἑαυτῷ ἐδίκασεν ὅτι οὐδαμόθεν αὐτῷ προσῆκεν οὐδὲν τοῦ κλήρου τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου.</a></p>
</div>
<div>
<strong class="section-number">6. </strong><p>ἐχούσης δὲ τῆς <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">μητρὸς</a> τοῦ παιδὸς τουτουὶ τὸν κλῆρον, ἐπειδὴ ἐνίκησεν ἐν τῷ δικαστηρίῳ ἅπαντας τοὺς ἀμφισβητήσαντας ἑαυτῇ, οὕτως εἰσὶν μιαροὶ οὗτοι, καὶ οὐκ οἴονται δεῖν οὔτε τοῖς νόμοις τοῖς ὑμετέροις πείθεσθαι οὔτε τοῖς γνωσθεῖσιν ἐν τῷ δικαστηρίῳ, ἀλλὰ πάντα τρόπον ἐπιχειροῦντες ἀφελέσθαι πάλιν τὴν <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">γυναῖκα</a> τὸν κλῆρον ὃν ὑμεῖς αὐτῇ ἐψηφίσασθε,</p>
</div>
<div>
<strong class="section-number">7. </strong><p>συνομόσαντες καὶ συνθήκας γράψαντες πρὸς ἀλλήλους καὶ καταθέμενοι παρὰ <a href="/person-index/648005" class="person-annotation" data-person-uri="http://www.ontologia.fr/OTB/atticlaw/648005" target="_top">Μηδείῳ</a> Ἁγνουσίῳ, <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> ὁ τουτουὶ πατὴρ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου</a> καὶ <a href="/person-index/277070" class="person-annotation" data-person-uri="http://www.ontologia.fr/OTB/atticlaw/277070" target="_top">Γλαύκων</a> καὶ <a href="/person-index/276400" class="person-annotation" data-person-uri="http://www.ontologia.fr/OTB/atticlaw/276400" target="_top">Γλαῦκος</a> ὁ ἡττηθεὶς τὸ πρότερον, καὶ ἕτερόν τινα τῶν ἐπιτηδείων τέταρτον προσλαβόντες <a href="/person-index/442325" class="person-annotation" data-person-uri="http://www.ontologia.fr/OTB/atticlaw/442325" target="_top">(Εὐπόλεμος</a> ἦν αὐτῷ ὄνομα), οὗτοι ἅπαντες κοινῇ ἐπιβουλεύσαντες προσεκαλέσαντο τὴν <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">γυναῖκα</a> πρὸς τὸν ἄρχοντα εἰς διαδικασίαν τοῦ κλήρου τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> φάσκοντες τὸν νόμον κελεύειν παρὰ τοῦ ἐπιδεδικασμένου καὶ ἔχοντος τὸν κλῆρον προσκαλεῖσθαι, ἐάν τις βούληται ἀμφισβητεῖν.</p>
</div>
<div>
<strong class="section-number">8. </strong><p>καὶ ἐπειδὴ ἦγεν ὁ ἄρχων εἰς τὸ δικαστήριον καὶ ἔδει ἀγωνίζεσθαι, τά τε ἄλλα ἦν αὐτοῖς ἅπαντα κατεσκευασμένα εἰς τὸν ἀγῶνα, καὶ τὸ ὕδωρ, πρὸς ὃ ἔδει ἀγωνίζεσθαι, τετραπλάσιον ἡμῶν ἔλαβον. ἐξ ἀνάγκης γὰρ ἦν, ὦ ἄνδρες δικασταί, τῷ ἄρχοντι ἀμφορέα ἑκάστῳ ἐγχέαι τῶν ἀμφισβητούντων, καὶ τρεῖς χοᾶς τῷ ὑστέρῳ λόγῳ.</p>
</div>
<div>
<strong class="section-number">9. </strong><p>ὥστε συνέβαινεν ἐμοὶ τῷ ὑπὲρ τῆς <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">γυναικὸς</a> ἀγωνιζομένῳ, μὴ ὅτι περὶ τοῦ γένους καὶ τῶν ἄλλων ὧν μοι προσῆκεν διηγήσασθαι τοῖς δικασταῖς ὡς ἐγὼ ἐβουλόμην, ἀλλʼ οὐδʼ ἀπολογήσασθαί μοι ἐξεγένετο οὐδὲπρὸς πολλοστὸν μέρος ὧν κατεψεύδοντο ἡμῶν· πέμπτον γὰρ μέρος εἶχον τοῦ ὕδατος. καὶ τὸ σόφισμα ἦν τοῦτο, αὐτοὺς μὲν ἑαυτοῖς συναγωνίζεσθαι καὶ ὁμολογεῖν ἅπαντα, περὶ ἡμῶν δὲ λέγειν τὰ οὐδεπώποτε γενόμενα.</p>
</div>
<div>
<strong class="section-number">10. </strong><p>καὶ τοῦτον τὸν τρόπον ἐπιβουλευσάντων καὶ συναγωνιζομένων ἀλλήλοις ἐφʼ ἡμᾶς, καδίσκων τεττάρων τεθέντων κατὰ τὸν νόμον, εἰκότως οἶμαι οἱ δικασταὶ ἐξηπατήθησαν καὶ ἐστασίασαν ἀλλήλοις καὶ παρακρουσθέντες ὑπὸ τῆς παρασκευῆς ἐψηφίζοντο ὅ τι ἔτυχεν ἕκαστος. καὶ αἱ ψῆφοι ὀλίγαις πάνυ ἐγένοντο πλείους, ἢ τρισὶν ἢ τέτταρσιν, ἐν τῷ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεοπόμπου</a> καδίσκῳ ἢ ἐν τῷ τῆς γυναικός.</p>
</div>
<div>
<strong class="section-number">11. </strong><p>καὶ τότε μὲν ταῦτα, ὦ ἄνδρες δικασταί, ἦν τὰ πραχθέντα. ἐπειδὴ δʼ οὑτοσὶ ὁ παῖς ἐγένετο καὶ ἐδόκει καιρὸς εἶναι, οὐκ ὀργισθεὶς ἐγὼ τοῖς γενομένοις, ἀλλʼ ἡγούμενος εἰκός τι παθεῖν τοὺς τότε δικάζοντας, εἰσήγαγον εἰς τοὺς φράτερας τοὺς τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> <a href="/person-index/427940" class="person-annotation" data-person-uri="http://www.ontologia.fr/OTB/atticlaw/427940" target="_top">Εὐβουλίδῃ</a> τὸν παῖδα τουτονί, ἐκ τῆς θυγατρὸς ὄντα τῆς ἐκείνου, ἵνα μὴ ἐξερημωθῇ ὁ οἶκος.</p>
</div>
<div>
<strong class="section-number">12. </strong><p>ἐκεῖνος γάρ, ὦ ἄνδρες δικασταί, ὁ <a href="/person-index/427940" class="person-annotation" data-person-uri="http://www.ontologia.fr/OTB/atticlaw/427940" target="_top">Εὐβουλίδης,</a> ὁ τῷ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίᾳ</a> γένει ὢν ἐγγυτάτω, μάλιστα μὲν ηὔχετο τοῖς θεοῖς υἱὸν αὑτῷ γενέσθαι, ὥσπερ καὶ ἡ θυγάτηρ ἡ τουτουὶ <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">μήτηρ</a> τοῦ παιδὸς αὐτῷ ἐγένετο· ἐπειδὴ δὲ τούτου ἀπέτυχεν καὶ οὐκ ἐγένετο παῖς ἄρρην αὐτῷ οὐδὲ εἷς, μετὰ ταῦτʼ ἤδη ἐσπούδαζεν ὅπως ἐκ τῆς θυγατρὸς εἰσποιηθῇ αὑτῷ υἱὸς εἰς τὸν οἶκον τὸν ἑαυτοῦ καὶ τὸν <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> καὶ εἰς τοὺς φράτερας εἰσαχθῇ τοὺς ἐκείνου, ἡγούμενος, ὦ ἄνδρες δικασταί, ἐκ τῶν ὑπολοίπων τοῦτον εἶναι ἑαυτῷ οἰκειότατον, καὶ οὕτως ἂν μάλιστα τὸν οἶκον τὸν ἑαυτῶν διασῴζεσθαι καὶ οὐκ ἂν ἐξερημωθῆναι.</p>
</div>
<div>
<strong class="section-number">13. </strong><p>καὶ ἐγὼ ταῦτα ὑπηρέτησα αὐτῷ, ὁ τὴν <a href="/person-index/427940" class="person-annotation" data-person-uri="http://www.ontologia.fr/OTB/atticlaw/427940" target="_top">Εὐβουλίδου</a> θυγατέρα ἔχων ἐπιδικασάμενος ὡς γένει ὢν ἐγγυτάτω, καὶ εἰσήγαγον τὸν παῖδα τουτονὶ εἰς τοὺς <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> καὶ <a href="/person-index/427940" class="person-annotation" data-person-uri="http://www.ontologia.fr/OTB/atticlaw/427940" target="_top">Εὐβουλίδου</a> φράτερας, μεθʼ ὧν καὶ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Θεόπομπος</a> ὁ τουτουὶ πατὴρ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Μακαρτάτου,</a> ἕως ἔζη, ἐφράτριζε καὶ αὐτὸς οὗτος.</p>
</div>
<div>
<strong class="section-number">14. </strong><p>καὶ οἱ φράτερες, ὦ ἄνδρες δικασταί, οἱ τουτουὶ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου,</a> οἱ ἄριστα εἰδότες περὶ τοῦ γένους, ὁρῶντες αὐτὸν μὲν τοῦτον οὐ ʼθέλοντα κινδυνεύειν οὐδὲ ἀπάγοντα τὸ ἱερεῖον ἀπὸ τοῦ βωμοῦ, εἰ μὴ προσηκόντως εἰσήγετο ὁ παῖς οὑτοσί, αὐτοὺς δʼ ἀξιοῦντα ἐπιορκεῖν, λαβόντες τὴν ψῆφον καομένων τῶν ἱερείων, ἀπὸ τοῦ βωμοῦ φέροντες τοῦ Διὸς τοῦ φρατρίου, παρόντος τουτουὶ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου,</a> ἐψηφίσαντο τὰ δίκαια, ὦ ἄνδρες δικασταί, ὀρθῶς καὶ προσηκόντως τὸν παῖδα τουτονὶ εἰσάγεσθαι <a href="/person-index/427940" class="person-annotation" data-person-uri="http://www.ontologia.fr/OTB/atticlaw/427940" target="_top">Εὐβουλίδῃ</a> υἱὸν εἰς τὸν οἶκον τὸν <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου.</a></p>
</div>
<div>
<strong class="section-number">15. </strong><p>ψηφισαμένων δὲ ταῦτα τῶν φρατέρων τῶν τουτουὶ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου,</a> υἱὸς ὢν <a href="/person-index/427940" class="person-annotation" data-person-uri="http://www.ontologia.fr/OTB/atticlaw/427940" target="_top">Εὐβουλίδου</a> ὁ παῖς οὑτοσὶ προσεκαλέσατο <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακάρτατον</a> τοῦ κλήρου τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> εἰς διαδικασίαν, καὶ ἔλαχε πρὸς τὸν ἄρχοντα, κύριον ἐπιγραψάμενος τὸν ἀδελφὸν τὸν ἑαυτοῦ· ἐμοὶ γὰρ οὐκέτι οἷόν τʼ ἦν, ὦ ἄνδρες δικασταί, κυρίῳ ἐπιγεγράφθαι, εἰσπεποιηκότι τὸν παῖδα εἰς τὸν οἶκον τὸν Εὐβουλίδου. καὶ ἡ πρόσκλησις ἐγένετο τῷ παιδὶ τουτῳὶ κατὰ τὸν νόμον, καθʼ ὅνπερ καὶ οὗτοι προσεκαλέσαντο τὴν τουτουὶ μητέρα, τὴν νενικηκυῖαν πρότερον ἐν τῷ δικαστηρίῳ καὶ ἔχουσαν τὸν κλῆρον τὸν <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου.</a></p>
</div>
<div>
<strong class="section-number">16. </strong><p>καί μοι ἀνάγνωθι τὸν νόμον, καθʼ ὃν ἡ πρόσκλησίς ἐστιν παρὰ τοῦ ἔχοντος τὸν κλῆρον.</p>
<p><strong>ΝΟΜΟΣ.</strong></p>
<p><div class="tei-quote">ἐὰν δʼ ἐπιδεδικασμένου ἀμφισβητῇ τοῦ κλήρου ἢ τῆς ἐπικλήρου, προσκαλείσθω τὸν ἐπιδεδικασμένον πρὸς τὸν ἄρχοντα, καθάπερ ἐπὶ τῶν ἄλλων δικῶν· παρακαταβολὰς δʼ εἶναι τῷ ἀμφισβητοῦντι. ἐὰν δὲ μὴ προσκαλεσάμενος ἐπιδικάσηται, ἀτελὴς ἔσται ἡ ἐπιδικασία τοῦ κλήρου. ἐὰν δὲ μὴ ζῇ ὁ ἐπιδικασάμενος τοῦ κλήρου, προσκαλείσθω κατὰ ταὐτά, ᾧ ἂν ἡ προθεσμία μήπω ἐξήκῃ. τὴν δʼ ἀμφισβήτησιν εἶναι τῷ ἔχοντι, καθότι ἐπεδικάσατο οὗ ἂν ἔχῃ τὰ χρήματα.</div></p>
<p>τοῦ μὲν νόμου ἀκηκόατε, δέομαι δʼ ὑμῶν δικαίαν δέησιν, ὦ ἄνδρες δικασταί.</p>
</div>
<div>
<strong class="section-number">17. </strong><p>ἐὰν γὰρ ἐπιδείξω <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεοπόμπου</a> τοῦ πατρὸς τοῦ Μακαρτάτου γένει ὄντας <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίᾳ</a> ἐγγυτέρω Εὐβουλίδην τε τὸν παῖδα τουτονὶ καὶ <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχην,</a> ἥ ἐστιν <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">μήτηρ</a> τῷ παιδί, <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> δὲ <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">θυγάτηρ</a>, καὶ οὐ μόνον γένει ἐγγυτάτω ὄντας, ἀλλὰ τὸ παράπαν οὐδὲ ὄντα οὐδένα ἀνθρώπων ἐν τῷ οἴκῳ τῷ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> ἄλλον ἢ τὴν <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">μητέρα</a> τοῦ παιδὸς τουτουὶ καὶ αὐτὸν τοῦτον τὸν παῖδα, ταῦτʼ ἐὰν ἐπιδείξω, δέομαι ὑμῶν, ὦ ἄνδρες δικασταί, βοηθεῖν ἡμῖν.</p>
</div>
<div>
<strong class="section-number">18. </strong><p>τὸ μὲν οὖν πρῶτον διενοήθην, ὦ ἄνδρες δικασταί, γράψας ἐν πίνακι ἅπαντας τοὺς συγγενεῖς τοὺς ἂν εἶναι ἐξ ἴσου ἡ θεωρία ἅπασι τοῖς δικασταῖς, ἀλλʼ οἱ πόρρω καθήμενοι ἀπολείπεσθαι, ἀναγκαῖον ἴσως ἐστὶν τῷ λόγῳ διδάσκειν ὑμᾶς· τοῦτο γὰρ ἅπασι κοινόν ἐστιν. πειρασόμεθα δὲ καὶ ἡμεῖς ὡς ἂν μάλιστα δυνώμεθα διὰ βραχυτάτων ἐπιδεῖξαι περὶ τοῦ γένους τοῦ Ἁγνίου.<a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> οὕτως ἐπιδεικνύειν ὑμῖν καθʼ ἕκαστον· ἐπειδὴ δὲ ἐδόκει οὐκ</p>
</div>
<div>
<strong class="section-number">19. </strong><p><a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βούσελος</a> γὰρ ἦν ἐξ Οἴου, ὦ ἄνδρες δικασταί, καὶ τούτῳ ἐγένοντο πέντε υἱεῖς, <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίας</a> καὶ <a href="/person-index/427932" class="person-annotation" data-person-uri="http://www.ontologia.fr/OTB/atticlaw/427932" target="_top">Εὐβουλίδης</a> καὶ <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίος</a> καὶ <a href="/person-index/101590" class="person-annotation" data-person-uri="http://www.ontologia.fr/OTB/atticlaw/101590" target="_top">Ἅβρων</a> καὶ <a href="/person-index/576855" class="person-annotation" data-person-uri="http://www.ontologia.fr/OTB/atticlaw/576855" target="_top">Κλεόκριτος.</a> καὶ οὗτοι ἅπαντες οἱ τοῦ <a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βουσέλου</a> υἱεῖς ἄνδρες ἐγένοντο, καὶ διένειμεν αὐτοῖς τὴν οὐσίαν ὁ πατὴρ <a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βούσελος</a> ἅπασιν καλῶς καὶ δικαίως, ὥσπερ προσῆκεν. νειμάμενοι δὲ τὴν οὐσίαν, γυναῖκα αὐτῶν ἕκαστος ἔγημεν κατὰ τοὺς νόμους τοὺς ὑμετέρους, καὶ παῖδες ἐγένοντο αὐτοῖς ἅπασιν καὶ παίδων παῖδες, καὶ ἐγένοντο πέντε οἶκοι ἐκ τοῦ <a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βουσέλου</a> οἴκου ἑνὸς ὄντος, καὶ χωρὶς ἕκαστος ᾤκει τὸν ἑαυτοῦ ἔχων καὶ ἐγγόνους ἑαυτοῦ ποιούμενος.</p>
</div>
<div>
<strong class="section-number">20. </strong><p>περὶ μὲν οἶν τῶν τριῶν ἀδελφῶν τῶν τοῦ ἢ ὑμῖν, ὦ ἄνδρες δικασταί, πράγματα παρέχοιμι ἢ ἐμαυτῷ, ἐξηγούμενος περὶ ἑκάστου; ὄντες γὰρ ἐν τῷ αὐτῷ γένει Θεοπόμπῳ καὶ προσήκοντες ὁμοίως τῷ Ἁγνίᾳ, οὗ ἐστιν ὁ κλῆρος, οὐδεὶς αὐτῶν οὔτε πρότερον πώποτε οὔτε νῦν ἠνώχλησεν ἡμῖν, οὐδʼ ἠμφεσβήτησεν οὔτε τοῦ κλήρου τοῦ Ἁγνίου οὔτε τῆς <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">γυναικὸς</a><a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top"></a> τῆς ἐπικλήρου, ἣν ἐγὼ ἔχω ἐπιδικασάμενος, ἡγούμενοι οὐδʼ ὁτιοῦν προσήκειν ἑαυτοῖς οὐδενὸς τῶν Ἁγνίου.Βουσέλου υἱέων, καὶ τῶν ἐγγόνων τῶν τούτοις γενομένων, τί ἂν ἐγὼ</p>
</div>
<div>
<strong class="section-number">21. </strong><p>περίεργον δή μοι δοκεῖ εἶναι λέγειν τι περὶ τούτων, πλὴν ὅσα ἐξ ἀνάγκης ἐστὶν ἐπιμνησθῆναι. περὶ δὲ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεοπόμπου</a> τοῦ πατρὸς τοῦ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου</a> καὶ αὐτοῦ τουτουὶ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου,</a> περὶ τούτων μοί ἐστιν ἐξ ἀνάγκης λέγειν. ἔστιν δὲ βραχὺς ὁ λόγος, ὦ ἄνδρες δικασταί. ὥσπερ γὰρ ὀλίγον τι πρότερον ἀκηκόατε ὅτι τῷ <a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βουσέλῳ</a> πέντε υἱεῖς ἐγένοντο, τούτων εἷς ἦν <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίος</a> ὁ τουτουὶ πρόγονος Μακαρτάτου, καὶ ἕτερος Ἁγνίας ὁ τουτουὶ πρόγονος τοῦ παιδός.</p>
</div>
<div>
<strong class="section-number">22. </strong><p>ἐγένετο δὴ υἱὸς τῷ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίᾳ</a> <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμων</a> καὶ θυγάτηρ <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχη,</a> ἀδελφὴ τοῦ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνος</a> ὁμοπατρία καὶ ὁμομητρία· τοῦ δὲ <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίου</a> ἐγένοντο τοῦ ἀδελφοῦ τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> <a href="/person-index/917150" class="person-annotation" data-person-uri="http://www.ontologia.fr/OTB/atticlaw/917150" target="_top">Φανόστρατος</a> καὶ <a href="/person-index/982505" class="person-annotation" data-person-uri="http://www.ontologia.fr/OTB/atticlaw/982505" target="_top">Χαρίδημος</a> ὁ τουτουὶ πάππος <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου.</a> ἐρωτῶ δὴ ὑμᾶς, ὦ ἄνδρες δικασταί, πότερος οἰκειότερός ἐστιν καὶ προσήκει μᾶλλον τῷ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίᾳ,</a> ὁ υἱὸς ὁ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμων</a> καὶ ἡ θυγάτηρ ἡ <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχη,</a> ἢ <a href="/person-index/982505" class="person-annotation" data-person-uri="http://www.ontologia.fr/OTB/atticlaw/982505" target="_top">Χαρίδημος</a> ὁ υἱὸς <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίου,</a> ἀδελφιδοῦς δʼ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου;</a> ἐγὼ μὲν γὰρ ἡγοῦμαι τὸν υἱὸν καὶ τὴν θυγατέρα οἰκειότερον εἶναι ἑκάστῳ ἡμῶν μᾶλλον ἢ τὸν ἀδελφιδοῦν· καὶ οὐ μόνον παρʼ ἡμῖν τοῦτο νενόμισται, ἀλλὰ καὶ παρὰ τοῖς ἄλλοις ἅπασι καὶ Ἕλλησι καὶ βαρβάροις.</p>
</div>
<div>
<strong class="section-number">23. </strong><p>ἐπειδὴ τοίνυν τοῦτο ὁμολογεῖται, ῥᾳδίως ἤδη τοῖς ἄλλοις, ὦ ἄνδρες δικασταί, παρακολουθήσετε, καὶ αἰσθήσεσθε τούτους ὅτι εἰσὶ βίαιοι καὶ ἀσελγεῖς ἄνθρωποι. τοῦ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνος</a> γὰρ τοῦ υἱέος τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> ἐγένετο υἱὸς <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίας,</a> τὸ τοῦ πάππου τοῦ ἑαυτοῦ ὄνομʼ ἔχων, τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου.</a> καὶ οὗτος μὲν ἄπαις ἐτελεύτησεν ὁ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίας</a> ὁ ὕστερος.</p>
</div>
<div>
<strong class="section-number">24. </strong><p>τῆς <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχης</a> δὲ τῆς <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">ἀδελφῆς</a> τῆς <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνος,</a> καὶ <a href="/person-index/922205" class="person-annotation" data-person-uri="http://www.ontologia.fr/OTB/atticlaw/922205" target="_top">Φιλάγρου,</a> ᾧ ἔδωκεν αὐτὴν ὁ ἀδελφὸς <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμων</a> ἀνεψιῷ ὄντι ἑαυτοῦ (ὁ γὰρ <a href="/person-index/922205" class="person-annotation" data-person-uri="http://www.ontologia.fr/OTB/atticlaw/922205" target="_top">Φίλαγρος</a> υἱὸς ἦν <a href="/person-index/427932" class="person-annotation" data-person-uri="http://www.ontologia.fr/OTB/atticlaw/427932" target="_top">Εὐβουλίδου</a> τοῦ ἀδελφοῦ τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου),</a> τοῦ δὴ <a href="/person-index/922205" class="person-annotation" data-person-uri="http://www.ontologia.fr/OTB/atticlaw/922205" target="_top">Φιλάγρου</a> τοῦ ἀνεψιοῦ τοῦ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνος</a> καὶ τῆς <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχης</a> τῆς <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">ἀδελφῆς</a> τῆς <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνος</a> ἐγένετο υἱὸς <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδης,</a> ὁ πατὴρ ὁ τῆς <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">μητρὸς</a> τοῦ παιδὸς τουτουί. καὶ οὗτοι μὲν υἱεῖς ἐγένοντο <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνι</a> καὶ τῇ <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">ἀδελφῇ</a> τῇ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνος</a> <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχῃ.</a> τοῦ δὲ <a href="/person-index/982505" class="person-annotation" data-person-uri="http://www.ontologia.fr/OTB/atticlaw/982505" target="_top">Χαριδήμου</a> ἐγένετο, τοῦ υἱέος τοῦ <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίου,</a> <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> ὁ τουτουὶ πατὴρ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου.</a></p>
</div>
<div>
<strong class="section-number">25. </strong><p>πάλιν δὴ ἐρωτῶ, ὦ ἄνδρες δικασταί, πότερος οἰκειότερός ἐστιν καὶ προσήκει μᾶλλον <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίᾳ</a> τῷ πρώτῳ ἐκείνῳ, ὁ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνος</a> υἱὸς <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίας</a> καὶ <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδης</a> ὁ <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχης</a> υἱὸς καὶ <a href="/person-index/922205" class="person-annotation" data-person-uri="http://www.ontologia.fr/OTB/atticlaw/922205" target="_top">Φιλάγρου,</a> ἢ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> ὁ <a href="/person-index/982505" class="person-annotation" data-person-uri="http://www.ontologia.fr/OTB/atticlaw/982505" target="_top">Χαριδήμου</a> υἱός, <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίου</a> δὲ ὑϊδοῦς; ἐγὼ μὲν γὰρ οἶμαι, ὦ ἄνδρες δικασταί, εἴπερ καὶ ὁ υἱὸς οἰκειότατός ἐστιν καὶ ἡ θυγάτηρ, πάλιν ὁ ὑϊδοῦς καὶ ὁ ἐκ τῆς θυγατρὸς υἱός, οὗτοι οἰκειότεροί εἰσι μᾶλλον ἢ ὁ τοῦ ἀδελφιδοῦ υἱὸς καὶ ὁ ἐξ ἑτέρου ὢν οἴκου.</p>
</div>
<div>
<strong class="section-number">26. </strong><p>τῷ μὲν οὖν <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεοπόμπῳ</a> ἐγένετο υἱὸς <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακάρτατος</a> οὑτοσί, τῷ δὲ <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδῃ</a> τῷ τῆς <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχης</a> υἱεῖ, ἀνεψιῷ δὲ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> ὄντι πρὸς πατρός, οὑτοσὶ ὁ παῖς, ἀνεψιοῦ παῖς ὢν <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίᾳ</a> πρὸς πατρός, ἐπειδὴ ἡ <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχη</a> ἡ <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">μήτηρ</a> ἡ <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> καὶ ὁ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμων</a> ὁ πατὴρ ὁ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> ἀδελφοὶ ἦσαν ὁμοπάτριοι καὶ ὁμομήτριοι. τῷ δέ γε <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτῳ</a> τῳδί, τῷ υἱεῖ τῷ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεοπόμπου,</a> οὐδὲν ἐγένετο ἔκγονον ὅ τι ἐστὶν ἐν τῷ οἴκῳ τῷ τούτου καὶ τῷ <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίου.</a></p>
</div>
<div>
<strong class="section-number">27. </strong><p>τούτων δʼ οὕτως ἐχόντων, τῷ μὲν παιδὶ τουτῳί ἐστιν ὄνομα τῶν ἐν τῷ νόμῳ εἰρημένων, καὶ μέχρι ὧν ὁ νόμος κελεύει τὴν ἀγχιστείαν εἶναι· ἀνεψιοῦ γὰρ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> παῖς ἐστιν· ὁ γὰρ πατὴρ αὐτοῦ <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδης</a> ἀνεψιὸς ἦν <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίᾳ,</a> οὗ ἐστιν ὁ κλῆρος. ὁ δέ γε <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> ὁ τουτουὶ πατὴρ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου</a> οὐκ ἂν εἶχεν ὄνομα θέσθαι αὑτῷ τῶν ἐν τῷ νόμῳ εἰρημένων οὐδέν· ἐξ ἑτέρου γὰρ οἴκου ἦν, τοῦ <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίου.</a></p>
</div>
<div>
<strong class="section-number">28. </strong><p>οὐ προσήκει δέ, ὦ ἄνδρες δικασταί, οὐδένα ἀνθρώπων ἔχειν τὸν κλῆρον τὸν <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> ἐξ ἑτέρου οἴκου ὄντα, ἕως ἄν τις λείπηται τῶν γενομένων ἐν τῷ οἴκῳ τῷ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> οὐδʼ ἐκβάλλειν βίᾳ, ὅπερ οὗτοι διαπράττονται, γένει τε ἀπωτέρω ὄντες καὶ οὐκ ἐν τῷ αὐτῷ οἴκῳ. τοῦτο γάρ ἐστιν, ὦ ἄνδρες δικασταί, ᾧ παρεκρούσατο <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> ὁ τουτουὶ πατὴρ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου.</a></p>
</div>
<div>
<strong class="section-number">29. </strong><p>τίνες οὖν οἱ λοιποί; οἱ ἔτι νῦν ὄντες ἐν τῷ οἴκῳ τῷ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">Φυλομάχη</a> τε ἡ ἐμὴ γυνή, <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> δὲ θυγάτηρ οὖσα τοῦ ἀνεψιοῦ τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου,</a> καὶ οὑτοσὶ ὁ παῖς ὁ εἰσηγμένος εἰς τὸν οἶκον τὸν <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> καὶ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου.</a> <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> δὲ ὁ τουτουὶ πατὴρ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου,</a> οὐκ ὢν τοῦ οἴκου τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> ἐψεύσατο πρὸς τοὺς δικαστὰς ὑπερμέγεθες ψεῦδος περί τε τῆς <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχης</a> τῆς τοῦ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνος</a> ἀδελφῆς, τηθίδος δὲ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου,</a> ὅτι οὐκ ἦν τῷ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Πολέμωνι</a> τῷ τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> υἱεῖ ὁμοπατρία καὶ ὁμομητρία ἀδελφή, καὶ πάλιν προσποιούμενος τοῦ αὐτοῦ οἴκου εἶναι <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίᾳ,</a> ὁ οὐδεπώποτε γενόμενος.</p>
</div>
<div>
<strong class="section-number">30. </strong><p>ταῦτα δὲ πάντα ἀδεῶς ἔλεγεν ὁ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος,</a> μάρτυρα μὲν οὐδένα παρασχόμενος, ὅστις ἔμελλεν ὑπεύθυνος ἡμῖν ἔσεσθαι, συνομολογοῦντας δʼ ἑαυτῷ ἔχων τοὺς κοινωνούς, οἳ ἦσαν ἀλλήλοις συναγωνισταὶ καὶ ἅπαντα ἔπραττον κοινῇ, ὅπως ἀφέλωνται τὴν <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">γυναῖκα</a> τὴν τουτουὶ <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">μητέρα</a> τοῦ παιδὸς τὸν κλῆρον, ὃν αὐτῇ ὑμεῖς ἐψηφίσασθε.</p>
</div>
<div>
<strong class="section-number">31. </strong><p>βούλομαι οὖν, ὦ ἄνδρες δικασταί, περὶ ὧν εἴρηκα πρὸς ὑμᾶς, μαρτυρίας παρασχέσθαι, πρῶτον μὲν ὡς ἐνίκησεν τοῦ κλήρου τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> ἡ <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> θυγάτηρ <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">Φυλομάχη,</a> γένει οὖσα ἐγγυτάτω, ἔπειτα περὶ τῶν ἄλλων ἁπάντων. ἀναγίγνωσκε τὴν μαρτυρίαν.</p>
<p><strong>ΜΑΡΤΥΡΙΑ.</strong></p>
<p><div class="tei-quote">μαρτυροῦσι παρεῖναι πρὸς τῷ διαιτητῇ ἐπὶΝικοφήμου ἄρχοντος, ὅτε ἐνίκησε Φυλομάχη ἡ Εὐβουλίδου θυγάτηρ τοῦ κλήρου τοῦ Ἁγνίου τοὺς ἀμφισβητοῦντας αὐτῇ πάντας.</div></p>
</div>
<div>
<strong class="section-number">32. </strong><p>ὅτι μὲν ἐνίκησεν ἡ <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> θυγάτηρ τοῦ κλήρου τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> ἀκηκόατε, ὦ ἄνδρες δικασταί. καὶ αὕτη ἐνίκησεν οὐδεμιᾷ παρασκευῇ ἀδίκῳ οὐδὲ συνωμοσίᾳ, ἀλλʼ ὡς οἷόν τε δικαιότατα, ἐπιδειξάντων ἡμῶν ὅτι γένει ἐγγυτάτω ἦν <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίᾳ,</a> οὗ ἐστιν ὁ κλῆρος, ἀνεψιοῦ παῖς οὖσα πρὸς πατρὸς καὶ ἐκ τοῦ οἴκου οὖσα τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου.</a></p>
</div>
<div>
<strong class="section-number">33. </strong><p>ἐπειδὰν οὖν λέγῃ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακάρτατος,</a> ὅτι ἐνίκησεν ὁ πατὴρ αὐτοῦ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> τοῦ κλήρου τούτου, ὑπολαμβάνετε αὐτῷ ὑμεῖς, ὦ ἄνδρες δικασταί, ὅτι καὶ ἡ γυνὴ ἐνίκησεν πρότερον ἢ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> ὁ τουτουὶ πατήρ, καὶ ὅτι δικαίως ἐνίκησεν ἡ γυνὴ ἐκ τοῦ οἴκου οὖσα τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου,</a> <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> θυγάτηρ οὖσα, τοῦ ἀνεψιοῦ τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου,</a> ὁ δὲ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> ὅτι οὐκ ἐνίκησεν, ἀλλὰ παρεκρούσατο, οὐκ ὢν ἐκ τοῦ οἴκου τὸ παράπαν τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου.</a></p>
</div>
<div>
<strong class="section-number">34. </strong><p>ταῦτα αὐτῷ ὑμεῖς, ὦ ἄνδρες δικασταί, ὑπολαμβάνετε, καὶ ὅτι τὸν παῖδα τουτονὶ <a href="/person-index/427940" class="person-annotation" data-person-uri="http://www.ontologia.fr/OTB/atticlaw/427940" target="_top">Εὐβουλίδην,</a> τὸν <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> υἱόν, <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> δέ, οὗ ἐστιν ὁ κλῆρος, ἀνεψιοῦ παῖδα πρὸς πατρός, οὔτε <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> ὁ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου</a> πατὴρ οὔτε ἄλλος οὐδεὶς πώποτε ἀνθρώπων ἐνίκησεν. νυνὶ δʼ ἐστὶν ὁ ἀγὼν καὶ ἡ διαδικασία περὶ τοῦ κλήρου τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> τῷ <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> υἱεῖ τούτῳ καὶ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτῳ</a> τουτῳὶ τῷ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεοπόμπου</a> υἱεῖ· καὶ ὁπότερος τούτων δικαιότερα λέγειν δόξει καὶ κατὰ τοὺς νόμους μᾶλλον, δῆλον ὅτι τούτῳ ὑμεῖς οἱ δικασταὶ προσθήσεσθε.</p>
</div>
<div>
<strong class="section-number">35. </strong><p>ἀναγίγνωσκε τὰς μαρτυρίας τὰς ὑπολοίπους, πρῶτον μὲν ὅτι ἡ τὰς περὶ τοῦ γένους.<a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχη</a> ἡ τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> τηθὶς <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">ἀδελφὴ</a> ἦν ὁμοπατρία καὶ ὁμομητρία τῷ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνι</a> τῷ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> πατρί· ἔπειτα τὰς ἄλλας ἁπάσας ἀναγνώσεται</p>
<p><strong>ΜΑΡΤΥΡΙΑΙ.</strong></p>
<p><div class="tei-quote">μαρτυροῦσι δημόται εἶναι Φιλάγρῳ τῷ Εὐβουλίδου πατρὶ καὶ Πολέμωνι τῷ πατρὶ τῷ Ἁγνίου, καὶ εἰδέναι Φυλομάχην τὴν μητέρα τὴν Εὐβουλίδου νομιζομένην ἀδελφὴν εἶναι Πολέμωνος τοῦ πατρὸς τοῦ Ἁγνίου ὁμοπατρίαν καὶ ὁμομητρίαν, καὶ μηδενὸς πώποτʼ ἀκοῦσαι ὡς γένοιτο ἀδελφὸς Πολέμωνι τῷ Ἁγνίου.</div></p>
<p><strong>ΑΛΛΗ.</strong></p>
</div>
<div>
<strong class="section-number">36. </strong><p><div class="tei-quote">μαρτυροῦσιν Οἰνάνθην, τὴν μητέρα τοῦ πάππου τοῦ ἑαυτῶν Στρατωνίδου, ἀνεψιὰν εἶναι ἐκ πατραδέλφων Πολέμωνι τῷ πατρὶ τῷ Ἁγνίου, καὶ ἀκούειν τοῦ πατρὸς τοῦ ἑαυτῶν, ὅτι Πολέμωνι ἀδελφὸς οὐδεὶς γένοιτο πώποτε, τῷ πατρὶ τῷ Ἁγνίου, ἀδελφὴ δὲ Φυλομάχη ὁμοπατρία καὶ ὁμομητρία, ἡ μήτηρ ἡ Εὐβουλίδου τοῦ πατρὸς τοῦΦυλομάχης τῆς Σωσιθέου γυναικός.</div></p>
<p><strong>ΑΛΛΗ.</strong></p>
<p><div class="tei-quote">μαρτυρεῖ συγγενὴς εἶναι καὶ φράτηρ καὶ δημότης Ἁγνίᾳ καὶ Εὐβουλίδῃ, καὶ ἀκούειν τοῦ πατρὸς τοῦ ἑαυτῶν καὶ τῶν ἄλλων συγγενῶν, ὅτι ἀδελφὸς οὐδεὶς ἐγένετο Πολέμωνι τῷ πατρὶ τῷ Ἁγνίου, ἀδελφὴ δʼ ὁμοπατρία καὶ ὁμομητρία Φυλομάχη ἡ μήτηρ ἡ Εὐβουλίδου τοῦ πατρὸς τοῦ Φυλομάχης τῆς Σωσιθέου γυναικός.</div></p>
<p><strong>ΑΛΛΗ.</strong></p>
</div>
<div>
<strong class="section-number">37. </strong><p><div class="tei-quote">μαρτυρεῖ πάππον εἶναι ἑαυτοῦ Ἀρχίμαχον καὶ ποιήσασθαι ἑαυτὸν υἱόν, καὶ εἶναι αὐτὸν συγγενῆ Πολέμωνι τῷ πατρὶ τῷ Ἁγίου, καὶ ἀκούειν Ἀρχιμάχου καὶ τῶν ἄλλων συγγενῶν, ὅτι ἀδελφὸς οὐδεὶς πώποτʼ ἐγένετο Πολέμωνι τῷ πατρὶ τῷ Ἁγνίου, ἀδελφὴ δʼ ὁμοπατρία καὶ ὁμομητρία Φυλομάχη ἡ μήτηρ ἡ Εὐβουλίδου τοῦ πατρὸς τοῦ Φυλομάχης τῆς Σωσιθέου γυναικός.</div></p>
<p><strong>ΑΛΛΗ.</strong></p>
<p><div class="tei-quote">μαρτυρεῖ τὸν πατέρα τῆς ἑαυτοῦ γυναικὸς Καλλίστρατον ἀνεψιὸν εἶναι ἐκ πατραδέλφων Πολέμωνι τῷ πατρὶ τῷ Ἁγνίου καὶ Χαριδήμῳ τῷ πατρὶ τῷ Θεοπόμπου, τὴν δὲ μητέρα τὴν ἑαυτοῦ ἀνεψιοῦ παῖδα εἶναι Πολέμωνι, καὶ λέγειν τὴν μητέρα τὴν αὑτῶν πρὸς αὑτοὺς πολλάκις, ὅτι Φυλομάχη ἡ μήτηρ ἡ Εὐβουλίδου ἀδελφὴ ἦν Πολέμωνος τοῦ πατρὸς τοῦ Ἁγνίου ὁμοπατρία καὶ ὁμομητρία, καὶ ὅτι ἀδελφὸς οὐδεὶς πώποτε γένοιτο Πολέμωνι τῷ πατρὶ τῷ Ἁγνίου.</div></p>
</div>
<div>
<strong class="section-number">38. </strong><p>τὸ πρότερον, ὦ ἄνδρες δικασταί, ὅτε συνώμοσαν ἀλλήλοις οὗτοι καὶ συστάντες ἠγωνίζοντο πολλοὶ ὄντες πρὸς τὴν γυναῖκα, ἡμεῖς μέν, ὦ ἄνδρες δικασταί, οὔτε μαρτυρίας ἐγράψαμεν περὶ τῶν ὁμολογουμένων, οὔτε μάρτυρας προσεκαλεσάμεθα, ἀλλʼ ᾠόμεθα ταῦτά γε ἀδεῶς ὑπάρχειν ἡμῖν· οὗτοι δὲ τά τε ἄλλα πολλὰ καὶ ἀναίσχυντα παρεσκευάσαντο εἰς τὸν ἀγῶνα, καὶ ἔμελεν αὐτοῖς οὐδὲν πλὴν τοῦ ἐξαπατῆσαι ἐν τῷ παρόντι τότε καιρῷ τοὺς δικαστάς,</p>
</div>
<div>
<strong class="section-number">39. </strong><p>οἵτινες κατεχρῶντο ὡς τῷ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνι</a> τῷ πατρὶ τῷ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> τὸ παράπαν οὐδεμία γένοιτο ἀδελφὴ ὁμοπατρία καὶ ὁμομητρία· οὕτως ἦσαν ἀναίσχυντοι καὶ βδελυροί, τηλικουτονὶ πρᾶγμα παρακρουόμενοι τοὺς δικαστὰς καὶ οὑτωσὶ περιφανές, καὶ ἐσπούδαζον καὶ ἠγωνίζοντο περὶ τούτου μάλιστα. ἡμεῖς δέ γε νυνὶ μάρτυρας ὑμῖν τοσουτουσὶ παρεσχήμεθα περὶ τῆς <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνος</a> ἀδελφῆς, τηθίδος δὲ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου.</a></p>
</div>
<div>
<strong class="section-number">40. </strong><p>τούτῳ δʼ ὁ βουλόμενος μαρτυρησάτω, ἢ ὡς οὐκ ἦσαν ἀδελφοὶ ὁμοπάτριοι καὶ ὁμομήτριοι <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμων</a> καὶ <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχη,</a> ἢ ὅτι οὐκ ἦν ὁ μὲν <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμων</a> υἱός, ἡ δὲ <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχη</a> θυγάτηρ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> τοῦ <a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βουσέλου</a> υἱέος, ἢ ὅτι ὁ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμων</a> οὐκ ἦν πατὴρ Ἁγνίου, οὗ ἐστιν ὁ κλῆρος, οὐδʼ ἡ ἀδελφὴ ἡ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνος</a> Φυλομάχη τηθίς,</p>
</div>
<div>
<strong class="section-number">41. </strong><p>ἢ ὡς Εὐβουλίδης οὐκ ἦν <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχης</a> υἱὸς οὐδὲ <a href="/person-index/922205" class="person-annotation" data-person-uri="http://www.ontologia.fr/OTB/atticlaw/922205" target="_top">Φιλάγρου</a> τοῦ ἀνεψιοῦ τοῦ Ἁγνίου, ἢ ἐκεῖνο ὅτι <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> τοῦ ἀνεψιοῦ τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> οὐκ ἔστι <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">Φυλομάχη</a> θυγάτηρ ἡ νῦν ἔτι οὖσα, οὐδʼ υἱὸς οὑτοσὶ ὁ παῖς, εἰσπεποιημένος κατὰ τοὺς νόμους τοὺς ὑμετέρους εἰς τὸν <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> οἶκον, ἢ ὡς ὁ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> ὁ τουτουὶ πατὴρ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου</a> ἐκ τοῦ οἴκου ἦν τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου.</a> τούτων ὅ τι βούλεταί τις μαρτυρησάτω αὐτῷ. ἀλλʼ εὖ οἶδʼ ὅτι οὐδεὶς οὕτω τολμηρὸς ἔσται οὐδὲ ἀπονενοημένος ἄνθρωπος.</p>
</div>
<div>
<strong class="section-number">42. </strong><p>ὡς δὲ καταφανὲς ὑμῖν ἔσται, ὦ ἄνδρες δικασταί, ὅτι τὸ πρότερον ἀναισχυντοῦντες περιεγένοντο, δίκαιον δὲ οὐδὲν ἔλεγον, ἀναγίγνωσκε τὰς μαρτυρίας, ὅσαι εἰσὶν ἔτι ὑπόλοιποι.</p>
<p><strong>ΜΑΡΤΥΡΙΑΙ.</strong></p>
<p><div class="tei-quote">μαρτυρεῖ συγγενὴς εἶναι Πολέμωνι τῷ Ἁγνίου πατρί, καὶ ἀκούειν τοῦ πατρὸς τοῦ ἑαυτοῦ ἀνεψιοὺς εἶναι ἐκ πατραδέλφων Πολέμωνι Φίλαγρόν τε τὸν Εὐβουλίδου πατέρα καὶ Φανόστρατον τὸν Στρατίου πατέρα καὶ Καλλίστρατον τὸν πατέρα τῆς Σωσίου γυναικὸς καὶ Εὐκτήμονα τὸν βασιλεύσαντα καὶ Χαρίδημον τὸν πατέρα τὸν Θεοπόμπου καὶ Στρατοκλέους, καὶ εἶναι τοῖς τούτων υἱέσι καὶ Ἁγνίᾳ ἐν τῷ αὐτῷ γένει Εὐβουλίδην κατὰ τὸν πατέρα τὸν ἑαυτοῦ Φίλαγρον, κατὰ δὲ τὴν μητέρα τὴν ἑαυτοῦ Φυλομάχην νομιζόμενον ἀνεψιὸν εἶναι Εὐβουλίδην Ἁγνίᾳ πρὸς πατρός, ἐκ τηθίδος γεγονότα Ἁγνίᾳ τῆς πρὸς πατρός.</div></p>
<p><strong>ΑΛΛΗ.</strong></p>
</div>
<div>
<strong class="section-number">43. </strong><p><div class="tei-quote">μαρτυροῦσι συγγενεῖς εἶναι Πολέμωνι τῷ πατρὶ τῷ Ἁγνίου καὶ Φιλάγρῳ τῷ πατρὶ τῷ Εὐβουλίδου καὶ Εὐκτήμονι τῷ βασιλεύσαντι, καὶ εἰδέναι Εὐκτήμονα ἀδελφὸν ὄντα ὁμοπάτριον Φιλάγρῳ τῷ πατρὶ τῷ Εὐβουλίδου· καὶ ὁπότε ἡ ἐπιδικασία ἦν τοῦ κλήρου τοῦ Ἁγνίου Εὐβουλίδῃ πρὸς Γλαύκωνα, ἔτι ζῆν Εὐκτήμονα, ἐκ πατραδέλφων ἀνεψιὸν ὄντα Πολέμωνι τῷ πατρὶ τῷ Ἁγνίου, καὶ μὴ ἀμφισβητῆσαι Εὐκτήμονα Εὐβουλίδῃ τοῦ κλήρου τοῦ Ἁγνίου, μηδʼ ἄλλον μηδένα κατὰ γένος τότε.</div></p>
<p><strong>ΑΛΛΗ.</strong></p>
</div>
<div>
<strong class="section-number">44. </strong><p><div class="tei-quote">μαρτυροῦσι τὸν πατέρα τὸν ἑαυτῶν Στράτωνα συγγενῆ εἶναι Πολέμωνι τῷ πατρὶ τῷ Ἁγνίου καὶ Χαριδήμῳ τῷ πατρὶ τῷ Θεοπόμπου καὶ Φιλάγρῳ τῷ πατρὶ τῷ Εὐβουλίδου, καὶ ἀκούειν τοῦ ἑαυτῶν πατρός, ὅτι Φίλαγρος λάβοι γυναῖκα πρώτην μὲν Φυλομάχην ἀδελφὴν Πολέμωνος τοῦ πατρὸς τοῦ Ἁγνίου ὁμοπατρίαν καὶ ὁμομητρίαν, καὶ γενέσθαι Φιλάγρῳ ἐκ μὲν τῆς Φυλομάχης Εὐβουλίδην, ἀποθανούσης δὲ Φυλομάχης ἑτέραν λαβεῖν γυναῖκα Φίλαγρον Τελεσίππην, καὶ γενέσθαι ὁμοπάτριον μὲν ἀδελφὸν Εὐβουλίδῃ Μενεσθέα, ὁμομήτριον δὲ μή· καὶ Εὐβουλίδου ἀμφισβητήσαντος τοῦ κλήρου τοῦ Ἁγνίου κατὰ γένος, Μενεσθέα μὴ ἀμφισβητῆσαι τοῦ κλήρου τοῦ Ἁγνίου, μηδʼ Εὐκτήμονα τὸν ἀδελφὸν τὸν Φιλάγρου, μηδʼ ἄλλον μηδένα κατὰ γένος πρὸς Εὐβουλίδην τότε.</div></p>
<p><strong>ΑΛΛΗ.</strong></p>
</div>
<div>
<strong class="section-number">45. </strong><p><div class="tei-quote">μαρτυρεῖ τὸν πατέρα τὸν ἑαυτοῦ Ἀρχίμαχον συγγενῆ εἶναι Πολέμωνι τῷ πατρὶ τῷ Ἁγνίου καὶ Χαριδήμῳ τῷ πατρὶ τῷ Θεοπόμπου καὶ Φιλάγρῳ τῷ πατρὶ τῷ Εὐβουλίδου, καὶ ἀκούειν τοῦ πατρὸς τοῦ ἑαυτῶν, ὅτι Φίλαγρος λάβοι γυναῖκα πρώτην μὲν Φυλομάχην ἀδελφὴν Πολέμωνος τοῦ πατρὸς τοῦ Ἁγνίου ὁμοπατρίαν καὶ ὁμομητρίαν, καὶ γενέσθαι ἐκ μὲν Φυλομάχης Εὐβουλίδην, ἀποθανούσης δὲ Φυλομάχης ἑτέραν λαβεῖν γυναῖκα Φίλαγρον Τελεσίππην, καὶ γενέσθαι Φιλάγρῳ ἐκ Τελεσίππης Μενεσθέα, ὁμοπάτριον μὲν ἀδελφὸν Εὐβουλίδῃ, ὁμομήτριον δὲ μή· ἀμφισβητήσαντος δὲ Εὐβουλίδου τοῦ κλήρου τοῦ Ἁγνίου κατὰ γένος, Μενεσθέα μὴ ἀμφισβητῆσαι τοῦ κλήρου, μηδʼ Εὐκτήμονα τὸν ἀδελφὸν τὸν Φιλάγρου, μηδʼ ἄλλον μηδένα κατὰ γένος πρὸς Εὐβουλίδην τότε.</div></p>
<p><strong>ΑΛΛΗ.</strong></p>
</div>
<div>
<strong class="section-number">46. </strong><p><div class="tei-quote">μαρτυρεῖ τὸν πατέρα τῆς ἑαυτοῦ μητρὸς Καλλίστρατον ἀδελφὸν εἶναι Εὐκτήμονι τῷ βασιλεύσαντι καὶ Φιλάγρῳ τῷ πατρὶ τῷ Εὐβουλίδου, ἀνεψιοὺς δʼ εἶναι τούτους Πολέμωνι τῷ πατρὶ τῷ Ἁγνίου καὶ Χαριδήμῳ τῷ πατρὶ τῷ Θεοπόμπου, καὶ ἀκούειν τῆς μητρὸς τῆς ἑαυτοῦ, ὅτι ἀδελφὸς οὐ γένοιτο Πολέμωνι τῷ πατρὶ τῷ Ἁγνίου, ἀδελφὴ δὲ γένοιτο ὁμοπατρία καὶ ὁμομητρία Φυλομάχη, καὶ ταύτην λάβοι τὴν Φυλομάχην Φίλαγρος, καὶ γένοιτο ἐξ αὐτῶν Εὐβουλίδης ὁ πατὴρ ὁ Φυλομάχης τῆς Σωσιθέου γυναικός.</div></p>
</div>
<div>
<strong class="section-number">47. </strong><p>ἀναγνῶναι μὲν τὰς μαρτυρίας ταύτας ἐξ ἀνάγκης ἦν, ὦ ἄνδρες δικασταί, ἵνα μὴ τὸ αὐτὸ πάθοιμεν ὅπερ τὸ πρότερον, ἀπαράσκευοι ληφθέντες ὑπὸ τούτων. πολὺ δὲ σαφέστερον ἔτι αὐτὸς ἑαυτοῦ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακάρτατος</a> οὑτοσὶ καταμαρτυρήσει, ὅτι οὔτε <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεοπόμπῳ</a> τῷ πατρὶ τῷ αὑτοῦ οὔτε αὐτῷ τούτῳ προσήκει οὐδενὸς κληρονομεῖν τῶν <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου,</a> γένει ἀπωτέρω ὄντος τοῦ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεοπόμπου</a> καὶ οὐδʼ ἐκ τοῦ αὐτοῦ οἴκου τὸ παράπαν.</p>
</div>
<div>
<strong class="section-number">48. </strong><p>εἰ γάρ τις ἀνακρίνοι, ὦ ἄνδρες δικασταί, οὑτοσὶ τίς ἐστιν ὁ ἀμφισβητῶν τῷ παιδὶ τούτῳ τοῦ κλήρου τοῦ Ἁγνίου; εὖ οἶδʼ ὅτι ἀποκρίναιτʼ ἄν, <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακάρτατος.</a> τίνος ὢν πατρός; Θεοπόμπου. <a href="/person-index/unw34" class="person-annotation" data-person-uri="http://www.ontologia.fr/OTB/atticlaw/unw34" target="_top">μητρὸς</a> δὲ τίνος; Ἀπολήξιδος <a href="/person-index/unw34" class="person-annotation" data-person-uri="http://www.ontologia.fr/OTB/atticlaw/unw34" target="_top">θυγατρὸς</a> Προσπαλτίου, <a href="/person-index/unw34" class="person-annotation" data-person-uri="http://www.ontologia.fr/OTB/atticlaw/unw34" target="_top">ἀδελφῆς</a> δὲ Μακαρτάτου Προσπαλτίου. ὁ δὲ Θεόπομπος τίνος ἦν πατρός; Χαριδήμου. ὁ δὲ Χαρίδημος τίνος; Στρατίου. ὁ δὲ <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίος</a> τίνος; <a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βουσέλου.</a> οὑτοσί, ὦ ἄνδρες δικασταί, ἐστιν ὁ <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίου</a> οἶκος, ἑνὸς τῶν <a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βουσέλου</a> υἱέων, καὶ ἔκγονοι οὗτοί εἰσιν Στρατίου, οὓς ὑμεῖς ἀκηκόατε· καὶ ἐνταῦθα οὐδαμοῦ ἐστιν οὐδὲν ὄνομα τῶν ἐκ τοῦ οἴκου τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> ἀλλʼ οὐδὲ παραπλήσιον.</p>
</div>
<div>
<strong class="section-number">49. </strong><p>πάλιν δὴ ἀνακρίνω τὸν παῖδα τουτονί, τίς ὢν ἀμφισβητεῖ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτῳ</a> τοῦ κλήρου τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου.</a> οὐκ ἂν ἔχοι, ὦ ἄνδρες δικασταί, ἄλλʼ οὐδʼ ὁτιοῦν ἀποκρίνασθαι ὁ παῖς, ἢ ὅτι <a href="/person-index/427940" class="person-annotation" data-person-uri="http://www.ontologia.fr/OTB/atticlaw/427940" target="_top">Εὐβουλίδης.</a> τίνος ὢν πατρός; <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> τοῦ Ἁγνίου ἀνεψιοῦ. <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">μητρὸς</a> δὲ τίνος; Φυλομάχης, ἣ ἦν Ἁγνίᾳ ἀνεψιοῦ παῖς πρὸς πατρός. ὁ <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδης</a> δὲ τίνος ἦν πατρός; Φιλάγρου τοῦ ἀνεψιοῦ τοῦ Ἁγνίου. <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">μητρὸς</a> δὲ τίνος; Φυλομάχης τῆς τηθίδος τῆς Ἁγνίου. ὁ δʼ Ἁγνίας τίνος ἦν υἱός; Πολέμωνος. ὁ δὲ Πολέμων τίνος; Ἁγνίου. ὁ δʼ Ἁγνίας τίνος; Βουσέλου.</p>
</div>
<div>
<strong class="section-number">50. </strong><p>οὑτοσὶ ἕτερος οἶκός ἐστιν ὁ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> ἑνὸς τῶν <a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βουσέλου</a> υἱέων, καὶ ἐνταῦθʼ οὐδʼ ὁτιοῦν ἔνεστι τὸ αὐτὸ ὄνομα τῶν ἐν τῷ <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίου</a> οἴκῳ ὄντων ἐκγόνων, ἀλλʼ οὐδὲ παραπλήσιον· ἀλλʼ αὐτοὶ διʼ αὑτῶν πορεύονται ἐν τῷ οἴκῳ τῷ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> τὰ ὀνόματα παρʼ ἀλλήλων παραλαμβάνοντες. πανταχῇ δὴ καὶ πάντα τρόπον ἐξελέγχονται ἐξ ἑτέρου οἴκου καὶ γένει ἀπωτέρω ὄντες, καὶ οὐ προσῆκον αὐτοῖς κληρονομεῖν οὐδενὸς τῶν <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου.</a> οἷς γὰρ δίδωσιν ὁ νομοθέτης τὴν ἀγχιστείαν καὶ τὴν κληρονομίαν, τούτους ἀναγνώσεται ὑμῖν τοὺς νόμους.</p>
<p><strong>ΝΟΜΟΣ.</strong></p>
</div>
<div>
<strong class="section-number">51. </strong><p><div class="tei-quote">ὅστις ἂν μὴ διαθέμενος ἀποθάνῃ, ἐὰν μὲν παῖδας καταλίπῃ θηλείας, σὺν ταύτῃσιν, ἐὰν δὲ μή, τούσδε κυρίους εἶναι τῶν χρημάτων. ἐὰν μὲν ἀδελφοὶ ὦσιν ὁμοπάτορες· καὶ ἐὰν παῖδες ἐξ ἀδελφῶν γνήσιοι, τὴν τοῦ πατρὸς μοῖραν λαγχάνειν· ἐὰν δὲ μὴ ἀδελφοὶ ὦσιν ἢ ἀδελφῶν παῖδες,  ἐξ αὐτῶν κατὰ ταὐτὰ λαγχάνειν· κρατεῖν δὲ τοὺς ἄρρενας καὶ τοὺς ἐκ τῶν ἀρρένων, ἐὰν ἐκ τῶν αὐτῶν ὦσι, καὶ ἐὰν γένει ἀπωτέρω. ἐὰν δὲ μὴ ὦσι πρὸς πατρὸς μέχρι ἀνεψιῶν παίδων, τοὺς πρὸς μητρὸς τοῦ ἀνδρὸς κατὰ ταὐτὰ κυρίους εἶναι. ἐὰν δὲ μηδετέρωθεν ᾖ ἐντὸς τούτων, τὸν πρὸς πατρὸς ἐγγυτάτω κύριον εἶναι. νόθῳ δὲ μηδὲ νόθῃ μὴ εἶναι ἀγχιστείαν μήθʼ ἱερῶν μήθʼ ὁσίων ἀπʼ Εὐκλείδου ἄρχοντος.</div></p>
</div>
<div>
<strong class="section-number">52. </strong><p>διαρρήδην λέγει ὁ νόμος, ὦ ἄνδρες δικασταί, οἷς δεῖ τὴν κληρονομίαν εἶναι· οὐ μὰ Δίʼ οὐ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεοπόμπῳ</a> οὐδὲ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτῳ</a> τῷ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεοπόμπου</a> υἱεῖ, τοῖς μηδὲ τὸ παράπαν ἐν τῷ οἴκῳ οὖσι τῷ Ἁγνίου. ἀλλὰ τίνι καὶ δίδωσιν; τοῖς ἐκγόνοις τοῖς <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου,</a> τοῖς οὖσιν ἐν τῷ οἴκῳ τῷ ἐκείνου. ταῦτα καὶ ὁ νόμος λέγει, καὶ τὸ δίκαιον οὕτως ἔχει.</p>
</div>
<div>
<strong class="section-number">53. </strong><p>οὐ τοίνυν, ὦ ἄνδρες δικασταί, ταῦτα μὲν ἔδωκεν ὁ νομοθέτης τοῖς προσήκουσιν, ἕτερα δὲ οὐ προσέταξεν πολλὰ πάνυ ἐν τῷ νόμῳ, ἃ δεῖ ποιεῖν τοὺς προσήκοντας ἐπάναγκες· ἀλλὰ πολλὰ πάνυ ἐστὶν ἃ προστάττει ποιεῖν τοῖς προσήκουσιν, καὶ πρόφασιν οὐδεμίαν δίδωσιν, ἀλλʼ ἐξ ἀνάγκης δεῖ ποιεῖν. μᾶλλον δὲ λέγε αὐτὸν τὸν νόμον τὸν πρῶτον.</p>
<p><strong>ΝΟΜΟΣ.</strong></p>
</div>
<div>
<strong class="section-number">54. </strong><p><div class="tei-quote">τῶν ἐπικλήρων ὅσαι θητικὸν τελοῦσιν, ἐὰν μὴ βούληται ἔχειν ὁ ἐγγύτατα γένους, ἐκδιδότω ἐπιδοὺς ὁ μὲν πεντακοσιομέδιμνος πεντακοσίας δραχμάς, ὁ δʼ ἱππεὺς τριακοσίας, ὁ δὲ ζευγίτης ἑκατὸν πεντήκοντα, πρὸς οἷς αὐτῆς. ἐὰν δὲ πλείους ὦσιν ἐν τῷ αὐτῷ γένει, τῇ ἐπικλήρῳ πρὸς μέρος ἐπιδιδόναι ἕκαστον. ἐὰν δʼ αἱ γυναῖκες πλείους ὦσι, μὴ ἐπάναγκες εἶναι πλέον ἢ μίαν ἐκδοῦναι τῷ γʼ ἑνί, ἀλλὰ τὸν ἐγγύτατα ἀεὶ ἐκδιδόναι ἢ αὐτὸν ἔχειν. ἐὰν δὲ μὴ ἔχῃ ὁ ἐγγυτάτω γένους ἢ μὴ ἐκδῷ, ὁ ἄρχων ἐπαναγκαζέτω ἢ αὐτὸν ἔχειν ἢ ἐκδοῦναι. ἐὰν δὲ μὴ ἐπαναγκάσῃ ὁ ἄρχων, ὀφειλέτω χιλίας δραχμὰς ἱερὰς τῇ Ἥρᾳ. ἀπογραφέτω δὲ τὸν μὴ ποιοῦντα ταῦτα ὁ βουλόμενος πρὸς τὸν ἄρχοντα.</div></p>
</div>
<div>
<strong class="section-number">55. </strong><p>ἃ μὲν λέγει ὁ νόμος, ὦ ἄνδρες δικασταί, ἀκούετε. ὅτε δὲ τῆς ἐπικλήρου ἔδει ἐπιδικάζεσθαι <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">Φυλομάχης</a> τῆς τουτουὶ <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">μητρὸς</a> τοῦ παιδός, <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> δὲ ἀνεψιοῦ παιδὸς οὔσης πρὸς πατρός, ἐγὼ μὲν ἧκον φοβούμενος τὸν νόμον καὶ ἐπεδικαζόμην γένει ὢν ἐγγυτάτω, <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> δὲ ὁ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου</a> πατὴρ οὐδὲ προσῆλθεν τὸ παράπαν οὐδὲ ἠμφεσβήτησεν διὰ τὸ μηδʼ ὁτιοῦν αὐτῷ προσήκειν, καὶ ταῦτα ἐν τῇ ἡλικίᾳ ὢν τῇ αὐτῇ.</p>
</div>
<div>
<strong class="section-number">56. </strong><p>καίτοι πῶς οἴεσθε, ὦ ἄνδρες δικασταί, ἄτοπον εἶναι, τῆς μὲν ἐπικλήρου, ἣ ἦν <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίᾳ</a> ἀνεψιοῦ παῖς πρὸς πατρός, ταύτης μὲν μηδεπώποτε ἀμφισβητῆσαι <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπον,</a> τὸν δὲ κλῆρον τὸν <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> ἀξιοῦν ἔχειν παρὰ τοὺς νόμους; τούτων γένοιντʼ ἂν ἄνθρωποι ἀναισχυντότεροι ἢ μιαρώτεροι; ἀναγίγνωσκε καὶ τοὺς ἑτέρους νόμους.</p>
<p><strong>ΝΟΜΟΙ.</strong></p>
</div>
<div>
<strong class="section-number">57. </strong><p><div class="tei-quote">προειπεῖν τῷ κτείναντι ἐν ἀγορᾷ ἐντὸς ἀνεψιότητος καὶ ἀνεψιοῦ, συνδιώκειν δὲ καὶ ἀνεψιοὺς καὶ ἀνεψιῶν παῖδας καὶ γαμβροὺς καὶ πενθεροὺς καὶ φράτερας. αἰδέσασθαι δέ, ἐὰν μὲν πατὴρ ᾖ ἢ ἀδελφὸς ἢ υἱεῖς, ἅπαντας, ἢ τὸν κωλύοντα κρατεῖν. ἐὰν δὲ τούτων μηδεὶς ᾖ, κτείνῃ δὲ ἄκων, γνῶσι δὲ οἱ πεντήκοντα καὶ εἷς, οἱ ἐφέται, ἄκοντα κτεῖναι, ἐσέσθων οἱ φράτερες, ἐὰν ἐθέλωσι, δέκα· τούτους δὲ οἱ πεντήκοντα καὶ εἷς ἀριστίνδην αἱρείσθων. καὶ οἱ πρότερον κτείναντες ἐν τῷδε τῷ θεσμῷ ἐνεχέσθων. —τοὺς δʼ ἀπογιγνομένους ἐν τοῖς δήμοις, οὓς ἂν μηδεὶς ἀναιρῆται, ἐπαγγελλέτω ὁ δήμαρχος τοῖς προσήκουσιν ἀναιρεῖν καὶ θάπτειν καὶ καθαίρειν τὸν δῆμον, τῇ ἡμέρᾳ ᾗ ἂν ἀπογένηται ἕκαστος αὐτῶν.</div></p>
</div>
<div>
<strong class="section-number">58. </strong><p><div class="tei-quote">ἐπαγγέλλειν δὲ περὶ μὲν τῶν δούλων τῷ δεσπότῃ, περὶ δὲ τῶν ἐλευθέρων τοῖς τὰ χρήματʼ ἔχουσιν· ἐὰν δὲ μὴ ᾖ χρήματα τῷ ἀποθανόντι, τοῖς προσήκουσι τοῦ ἀποθανόντος ἐπαγγέλλειν. ἐὰν δὲ τοῦ δημάρχου ἐπαγγείλαντος μὴ ἀναιρῶνται οἱ προσήκοντες, ὁ μὲν δήμαρχος ἀπομισθωσάτω ἀνελεῖν καὶ καταθάψαι καὶ καθῆραι τὸν δῆμον αὐθημερόν, ὅπως ἂν δύνηται ὀλιγίστου· ἐὰν δὲ μὴ ἀπομισθώσῃ, ὀφειλέτω χιλίας δραχμὰς τῷ δημοσίῳ. ὅ τι δʼ ἂν ἀναλώσῃ, διπλάσιον πραξάσθω παρὰ τῶν ὀφειλόντων· ἐὰν δὲ μὴ πράξῃ, αὐτὸς ὀφειλέτω τοῖς δημόταις.—τοὺς δὲ μὴ ἀποδιδόντας τὰς μισθώσεις τῶν τεμενῶν τῶν τῆς θεοῦ καὶ τῶν ἄλλων θεῶν καὶ τῶν ἐπωνύμων ἀτίμους εἶναι καὶ αὐτοὺς καὶ γένος καὶ κληρονόμους τοὺς τούτων, ἕως ἂν ἀποδῶσιν.</div></p>
</div>
<div>
<strong class="section-number">59. </strong><p>ταῦτα πάντα, ὅσα οἱ νόμοι προστάττουσιν τοὺς προσήκοντας ποιεῖν, ἡμῖν προστάττουσιν καὶ ἀναγκάζουσιν ποιεῖν, ὦ ἄνδρες δικασταί. <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτῳ</a> δὲ τουτῳὶ οὐδὲν διαλέγονται οὐδὲ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεοπόμπῳ</a> τῷ πατρὶ τῷ τούτου· οὐδὲ γάρ εἰσιν ἐκ τοῦ οἴκου τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> τὸ παράπαν· πῶς ἂν οὖν τούτοις τι προστάττοιεν;</p>
</div>
<div>
<strong class="section-number">60. </strong><p>ἀλλʼ οὗτος, ὦ ἄνδρες δικασταί, πρὸς μὲν τοὺς νόμους καὶ τὰς μαρτυρίας, ἃς ἡμεῖς παρεχόμεθα, δίκαιον οὐδʼ ὁτιοῦν ἔχει λέγειν, ἀγανακτεῖ δὲ καὶ δεινά φησι πάσχειν, ὅτι τοῦ πατρὸς τετελευτηκότος ἀγωνίζεται. ἐκεῖνο δʼ οὐκ ἐνθυμεῖται Μακάρτατος, ὦ ἄνδρες δικασταί, ὅτι ὁ πατὴρ αὐτοῦ ἄνθρωπος ἦν θνητός, καὶ τετελεύτηκεν μετʼ ἄλλων πολλῶν καὶ νεωτέρων καὶ πρεσβυτέρων. ἀλλʼ εἰ τετελεύτηκεν, οὐδʼ οἱ δικασταὶ οἱ τὴν ψῆφον ἔχοντες.<a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> τετελεύτηκεν ὁ τουτουὶ πατήρ, οἱ νόμοι οὐ τετελευτήκασιν, οὐδὲ τὸ δίκαιον</p>
</div>
<div>
<strong class="section-number">61. </strong><p>ἔστιν δʼ ὁ νῦν ἀγὼν καὶ ἡ διαδικασία οὐκ εἴ τις ἕτερος ἑτέρου πρότερος ἢ ὕστερος τετελεύτηκεν, ἀλλʼ εἰ μὴ προσήκει ἐξελαθῆναι ἐκ τοῦ οἴκου τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> τοὺς οἰκείους τοὺς <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου,</a> ἀνεψιοὺς ὄντας καὶ ἀνεψιῶν παῖδας <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίᾳ</a> πρὸς πατρός, ὑπὸ τῶν ἐκ τοῦ <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίου</a> οἴκου καὶ μηδὲν προσηκόντων ὥστε κληρονομεῖν τῶν <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> ἀλλὰ γένει ἀπωτέρω ὄντων. περὶ τούτου νῦν ἐσθʼ ὁ ἀγών.</p>
</div>
<div>
<strong class="section-number">62. </strong><p>ἔτι δὲ σαφέστερον γνώσεσθε, ὦ ἄνδρες δικασταί, καὶ ἐκ τοῦδε τοῦ νόμου, ὅτι <a href="/person-index/827640" class="person-annotation" data-person-uri="http://www.ontologia.fr/OTB/atticlaw/827640" target="_top">Σόλων</a> ὁ νομοθέτης σπουδάζει περὶ τοὺς οἰκείους, καὶ οὐ μόνον δίδωσιν τὰ καταλειφθέντα, ἀλλὰ καὶ προστάγματα ποιεῖται τὰ δυσχερῆ ἅπαντα τοῖς προσήκουσι. λέγε τὸν νόμον.</p>
<p><strong>ΝΟΜΟΣ.</strong></p>
<p><div class="tei-quote">τὸν ἀποθανόντα προτίθεσθαι ἔνδον, ὅπως ἂν βούληται. ἐκφέρειν δὲ τὸν ἀποθανόντα τῇ ὑστεραίᾳ ᾗ ἂν προθῶνται, πρὶν ἥλιον ἐξέχειν. βαδίζειν δὲ τοὺς ἄνδρας πρόσθεν, ὅταν ἐκφέρωνται, τὰς δὲ γυναῖκας ὄπισθεν. γυναῖκα δὲ μὴ ἐξεῖναι εἰσιέναι εἰς τὰ τοῦ ἀποθανόντος μηδʼ ἀκολουθεῖν ἀποθανόντι, ὅταν εἰς τὰ σήματα ἄγηται, ἐντὸς ἑξήκοντʼ ἐτῶν γεγονυῖαν, πλὴν ὅσαι ἐντὸς ἀνεψιαδῶν εἰσι· μηδʼ εἰς τὰ τοῦ ἀποθανόντος εἰσιέναι, ἐπειδὰν ἐξενεχθῇ ὁ νέκυς, γυναῖκα μηδεμίαν πλὴν ὅσαι ἐντὸς ἀνεψιαδῶν εἰσίν.</div></p>
</div>
<div>
<strong class="section-number">63. </strong><p>οὐκ ἐᾷ εἰσιέναι οὗ ἂν ᾖ ὁ τετελευτηκώς, οὐδεμίαν γυναῖκα ἄλλην ἢ τὰς προσηκούσας μέχρι ἀνεψιότητος, καὶ πρὸς τὸ μνῆμα ἀκολουθεῖν τὰς αὐτὰς ταύτας. <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">Φυλομάχη</a> τοίνυν ἡ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνος</a> <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">ἀδελφὴ</a> τοῦ πατρὸς τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> οὐκ ἀνεψιὰ ἦν <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίᾳ,</a> ἀλλὰ τηθίς· <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">ἀδελφὴ</a> γὰρ ἦν <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμωνος</a> τοῦ πατρὸς τοῦ Ἁγνίου. <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδης</a> δὲ ὁ υἱὸς ταύτης τῆς <a href="/person-index/966620" class="person-annotation" data-person-uri="http://www.ontologia.fr/OTB/atticlaw/966620" target="_top">γυναικὸς</a> ἀνεψιὸς ἦν πρὸς πατρὸς <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίᾳ,</a> οὗ ἐστιν ὁ κλῆρος. τοῦ δʼ <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> ἦν <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">θυγάτηρ</a> ἡ τούτου τοῦ παιδὸς <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">μήτηρ</a>.</p>
</div>
<div>
<strong class="section-number">64. </strong><p>ταύτας κελεύει τὰς προσηκούσας καὶ παρεῖναι τῇ προθέσει τοῦ τετελευτηκότος καὶ ἐπὶ τὸ μνῆμα ἀκολουθεῖν, οὐ τὴν <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου</a> <a href="/person-index/unw34" class="person-annotation" data-person-uri="http://www.ontologia.fr/OTB/atticlaw/unw34" target="_top">μητέρα</a> οὐδὲ τὴν <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεοπόμπου</a> γυναῖκα· οὐδὲν γὰρ προσήκουσα <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίᾳ</a> αὕτη, ἀλλʼ ἐξ ἑτέρας φυλῆς, Ἀκαμαντίδος, καὶ ἐξ ἑτέρου δήμου, Προσπαλτόθεν, ὥστε τὸ παράπαν οὐδʼ ᾔσθετο, ὅτε ἦν τετελευτηκὼς <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίας.</a></p>
</div>
<div>
<strong class="section-number">65. </strong><p>ὑπεραναίσχυντον δὴ οὗτοι κατασκευάζουσι πρᾶγμα, ὡς ἄρα δεῖ ἡμᾶς καὶ τὰς γυναῖκας τὰς ἡμετέρας τοῦ μὲν σώματος τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου,</a> ὅτε ἐτετελευτήκει, κληρονόμους εἶναι καὶ ποιεῖν ἅπαντα τὰ νομιζόμενα, ὡς προσήκοντας καὶ γένει ὄντας ἐγγυτάτω, τὸν δὲ κλῆρον οἴεσθαι δεῖν ἔχειν τὸν <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> τοῦ τετελευτηκότος <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακάρτατον,</a> ἐκ τοῦ <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίου</a> οἴκου ὄντα καὶ ἐκ τῆς <a href="/person-index/141055" class="person-annotation" data-person-uri="http://www.ontologia.fr/OTB/atticlaw/141055" target="_top">Ἀπολήξιδος</a> τοῦ Προσπαλτίου θυγατρός, <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου</a> δὲ ἀδελφῆς. ἀλλʼ οὔτε δίκαιον οὔθʼ ὅσιον τοῦτʼ ἔστιν, ὦ ἄνδρες δικασταί.</p>
</div>
<div>
<strong class="section-number">66. </strong><p>ἀνάγνωθι δέ μοι τὰ ἐκ τῆς μαντείας τῆς ἐκ Δελφῶν κομισθείσης παρὰ τοῦ θεοῦ, ἵνα αἴσθησθε ὅτι ταὐτὰ λέγει περὶ τῶν προσηκόντων τοῖς νόμοις τοῖς τοῦ Σόλωνος.</p>
<p><strong>ΜΑΝΤΕΙΑ.</strong></p>
<p><div class="tei-quote">ἀγαθῇ τύχῃ. ἐπερωτᾷ ὁ δῆμος ὁ Ἀθηναίων περὶ τοῦ σημείου τοῦ ἐν τῷ οὐρανῷ γενομένου, ὅ τι ἂν δρῶσιν Ἀθηναίοις ἢ ὅτῳ θεῷ θύουσιν ἢ εὐχομένοις εἴη ἐπὶ τὸ ἄμεινον ἀπὸ τοῦ σημείου. συμφέρει Ἀθηναίοις περὶ τοῦ σημείου τοῦ ἐν τῷ οὐρανῷ γενομένου θύοντας καλλιερεῖν Διὶ ὑπάτῳ, Ἀθηνᾷ ὑπάτῃ, Ἡρακλεῖ, Ἀπόλλωνι σωτῆρι, καὶ ἀποπέμπειν Ἀμφιόνεσσι· περὶ τύχας ἀγαθᾶς Ἀπόλλωνι ἀγυιεῖ, Λατοῖ, Ἀρτέμιδι, καὶ τὰς ἀγυιὰς κνισῆν, καὶ κρατῆρας ἱστάμεν καὶ χορούς, καὶ στεφαναφορεῖν καττὰ πάτρια· θεοῖς Ὀλυμπίοις καὶ Ὀλυμπίαις πάντεσσι καὶ πάσαις, δεξιὰς καὶ ἀριστερὰς ἀνίσχοντας, μνασιδωρεῖν καττὰ πάτρια· ἥρῳ ἀρχαγέτᾳ, οὗ ἐπώνυμοί ἐστε, θύειν καὶ δωροτελεῖν καττὰ πάτρια· τοῖς ἀποφθιμένοις ἐν ἱκνουμένᾳ ἁμέρᾳ τελεῖν τοὺς ποθίκοντας καττὰ ἁγημένα.</div></p>
</div>
<div>
<strong class="section-number">67. </strong><p>ἀκούετε, ἄνδρες δικασταί, ὅτι ταὐτὰ λέγει ὅ τε <a href="/person-index/827640" class="person-annotation" data-person-uri="http://www.ontologia.fr/OTB/atticlaw/827640" target="_top">Σόλων</a> ἐν τοῖς νόμοις καὶ ὁ θεὸς ἐν τῇ μαντείᾳ, κελεύων τοῖς κατοιχομένοις ποιεῖν τοὺς προσήκοντας ἐν ταῖς καθηκούσαις ἡμέραις. ἀλλὰ τούτων οὐδὲν ἔμελεν <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεοπόμπῳ</a> οὐδὲ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτῳ</a> τουτῳί, ἀλλὰ τοῦτο μόνον, τὰ μὴ προσήκοντα ἑαυτοῖς ἔχειν, καὶ ἐγκαλεῖν ὅτι πολὺν χρόνον ἐχόντων ἑαυτῶν τὸν κλῆρον νυνὶ ἀγωνίζονται. ἐγὼ δὲ ᾤμην, ὦ ἄνδρες δικασταί, προσήκειν τὸν τἀλλότρια ἀδίκως ἔχοντα οὐκ ἐγκαλεῖν, εἰ πλείω χρόνον εἶχεν, ἀλλὰ χάριν εἰδέναι, μὴ ἡμῖν, ἀλλὰ τῇ τύχῃ, ὅτι πολλαὶ καὶ ἀναγκαῖαι διατριβαὶ ἐγένοντο ἐν τῷ μεταξὺ χρόνῳ, ὥστε νῦν περὶ τούτων ἀγωνίζεσθαι.</p>
</div>
<div>
<strong class="section-number">68. </strong><p>οὗτοι μὲν οὖν τοιοῦτοί εἰσιν ἄνθρωποι, ὦ ἄνδρες δικασταί, καὶ μέλει αὐτοῖς οὐδὲν οὔτε τοῦ οἴκου ἐξερημουμένου τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> οὔτε τῶν ἄλλων ὅσα παρανομοῦσιν· οἵτινές γε, ὦ Ζεῦ καὶ θεοί, τὰ μὲν ἄλλα τί ἄν τις λέγοι περὶ τούτων; πολλὰ γὰρ ἂν εἴη λέγειν· ἓν δὲ ὃ παρανομώτατον καὶ μιαρώτατον διαπεπραγμένοι εἰσίν, καὶ μάλιστα ἐνδεικνύμενοι ὅτι οὐδὲν αὐτοῖς μέλει πλὴν τοῦ πλεονεκτεῖν·</p>
</div>
<div>
<strong class="section-number">69. </strong><p>οὐ γὰρ ἔφθη <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπος</a> τὴν ἐπιδικασίαν ποιησάμενος τοῦ κλήρου τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> τὸν τρόπον τοῦτον ὃν ὑμεῖς ἀκηκόατε, καὶ εὐθὺς ἐνεδείξατο ὅτι τὰ οὐδὲν προσήκοντα ἑαυτῷ ἔχειν ἐνόμιζεν. ὃ γὰρ ἦν πλείστου ἄξιον ἐν τοῖς χωρίοις τοῖς <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> καὶ ἐθαυμάζετο μάλιστα ὑπὸ τῶν προσχώρων καὶ ὑπὸ τῶν ἄλλων ἀνθρώπων, αἱ ἐλᾶαι, ταύτας ἐξώρυττον καὶ ἐξεπρέμνιζον, πλέον ἢ χίλια στελέχη, ὅθεν ἔλαιον πολὺ ἐγίγνετο. ταύτας οὗτοι ἀπέδοντο ἐκπρεμνίσαντες, καὶ ἀργύριον ὑπέρπολυ ἔλαβον. καὶ ταῦτʼ ἐποίουν οὗτοι ἐπιδίκου ὄντος τοῦ κλήρου τοῦ Ἁγνίου κατὰ τὸν νόμον, καθʼ ὅνπερ οὗτοι τὴν τουτουὶ <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">μητέρα</a> προσεκαλέσαντο.</p>
</div>
<div>
<strong class="section-number">70. </strong><p>ὅτι δὲ ταῦτʼ ἀληθῆ λέγω, καὶ ἐξεπρέμνισαν οὗτοι τὰς ἐλάας ἐκ τῶν χωρίων ὧν Ἁγνίας κατέλιπεν, μάρτυρας ὑμῖν τούτων παρεξόμεθα τούς τε προσχώρους καὶ τῶν ἄλλων οὓς παρεκαλέσαμεν, ὅτʼ ἐπεμαρτυρόμεθα περὶ τούτων. λέγε τὴν μαρτυρίαν.</p>
<p><strong>ΜΑΡΤΥΡΙΑΙ</strong></p>
<p><div class="tei-quote">μαρτυροῦσιν ἀκολουθῆσαι Ἀραφῆνάδε παρακληθέντες ὑπὸ Σωσιθέου εἰς τοὺς Ἁγνίου ἀγρούς, ἐπειδὴ Θεόπομπος ἐπεδικάσατο τοῦ κλήρου τοῦ Ἁγνίου, καὶ ἐπιδεικνύναι αὑτοῖς Σωσίθεον τὰς ἐλάας πρεμνιζομένας ἐκ τοῦ Ἁγνίου ἀγροῦ.</div></p>
</div>
<div>
<strong class="section-number">71. </strong><p>εἰ μὲν τοίνυν, ὦ ἄνδρες δικασταί, τὸν τετελευτηκότα μόνον ὕβριζον ταῦτα διαπραξάμενοι, δεινὰ μὲνἂν ἐποίουν, ἧττον δέ· νῦν δὲ καὶ εἰς ὅλην τὴν πόλιν ταυτὶ ὑβρίκασι καὶ παρανενομήκασιν. γνώσεσθε δέ, ἐπειδὰν τοῦ νόμου ἀκούσητε. ἀναγίγνωσκε τὸν νόμον.</p>
<p><strong>ΝΟΜΟΣ.</strong></p>
<p><div class="tei-quote">ἐάν τις ἐλάαν Ἀθήνησιν ἐξορύττῃ, ἐὰν μὴ εἰς ἱερὸν Ἀθηναίων δημόσιον ἢ δημοτικόν, ἢ ἑαυτῷ χρῆσθαι μέχρι δυοῖν ἐλάαιν τοῦ ἐνιαυτοῦ ἑκάστου, ἢ ἐπὶ ἀποθανόντα δέῃ χρήσασθαι, ὀφείλειν ἑκατὸν δραχμὰς τῷ δημοσίῳ τῆς ἐλάας ἑκάστης, τὸ δὲ ἐπιδέκατον τούτου τῆς θεοῦ εἶναι. ὀφειλέτω δὲ καὶ τῷ ἰδιώτῃ τῷ ἐπεξιόντι ἑκατὸν δραχμὰς καθʼ ἑκάστην ἐλάαν. τὰς δὲ δίκας εἶναι περὶ τούτων πρὸς τοὺς ἄρχοντας, ὧν ἕκαστοι δικασταί εἰσι. πρυτανεῖα δὲ τιθέτω ὁ διώκων τοῦ αὑτοῦ μέρους. ὅτου δʼ ἂν καταγνωσθῇ, ἐγγραφόντων οἱ ἄρχοντες, πρὸς οὓς ἂν ᾖ ἡ δίκη, τοῖς πράκτορσιν, ὃ τῷ δημοσίῳ γίγνεται· ὃ δὲ τῇ θεῷ γίγνεται, τοῖς ταμίαις τῶν τῆς θεοῦ. ἐὰν δὲ μὴ ἐγγράφωσιν, αὐτοὶ ὀφειλόντων.</div></p>
</div>
<div>
<strong class="section-number">72. </strong><p>ὁ μὲν νόμος οὗτος οὕτως ἰσχυρός. ἐκεῖνο δʼ ἐνθυμεῖσθε πρὸς ὑμᾶς αὐτούς, ὦ ἄνδρες δικασταί, τί ποτʼ οἴεσθʼ ἡμᾶς πάσχειν ἐν τῷ παρεληλυθότι χρόνῳ ὑπὸ τούτων καὶ ὑπὸ τῆς ὕβρεως τῆς τούτων, ὅπου ὑμῶν, πόλεως τηλικαυτησί, κατεφρόνησαν καὶ τῶν νόμων τῶν ὑμετέρων, καὶ ἃ διαρρήδην ἀπαγορεύουσιν οἱ νόμοι μὴ ποιεῖν, οὑτωσὶ καταφρονητικῶς ᾐκίσαντο τὰ χωρία ἃ κατέλιπεν <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίας.</a> ὁ δὲ νόμος ἀπαγορεύει μηδʼ ἐκ τοῦ αὑτοῦ χωρίου τοῦ πατρῴου μηδὲν τούτων ποιεῖν. πολύ γε αὐτοῖς μέλει ἢ τοῖς νόμοις τοῖς ὑμετέροις πείθεσθαι, ἢ ὅπως μὴ ἐξερημωθήσεται ὁ οἶκος ὁ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου.</a></p>
</div>
<div>
<strong class="section-number">73. </strong><p>ἐγὼ δέ, ὦ ἄνδρες δικασταί, βούλομαι περὶ ἐμαυτοῦ πρὸς ὑμᾶς εἰπεῖν διὰ βραχέων, καὶ ἐπιδεῖξαι ὅτι οὐχ ὁμοίως τούτοις ἐπιμέλειαν ἐποιησάμην τοῦ οἴκου τοῦ Ἁγνίου, ὅπως μὴ ἐξερημωθήσεται. καὶ αὐτὸς γάρ εἰμι τοῦ γένους τοῦ <a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βουσέλου.</a> <a href="/person-index/101590" class="person-annotation" data-person-uri="http://www.ontologia.fr/OTB/atticlaw/101590" target="_top">Ἅβρωνος</a> γὰρ τοῦ <a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βουσέλου</a> υἱέος ἔλαβεν τὴν <a href="/person-index/unw35" class="person-annotation" data-person-uri="http://www.ontologia.fr/OTB/atticlaw/unw35" target="_top">θυγατριδῆν</a> <a href="/person-index/561880" class="person-annotation" data-person-uri="http://www.ontologia.fr/OTB/atticlaw/561880" target="_top">Καλλίστρατος,</a> <a href="/person-index/427932" class="person-annotation" data-person-uri="http://www.ontologia.fr/OTB/atticlaw/427932" target="_top">Εὐβουλίδου</a> μὲν υἱὸς ὤν, <a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βουσέλου</a> δʼ ὑϊδοῦς· καὶ ἐκ τῆς <a href="/person-index/101590" class="person-annotation" data-person-uri="http://www.ontologia.fr/OTB/atticlaw/101590" target="_top">Ἅβρωνος</a> θυγατριδῆς καὶ ἐκ <a href="/person-index/561880" class="person-annotation" data-person-uri="http://www.ontologia.fr/OTB/atticlaw/561880" target="_top">Καλλιστράτου</a> τοῦ ἀδελφιδοῦ τοῦ <a href="/person-index/101590" class="person-annotation" data-person-uri="http://www.ontologia.fr/OTB/atticlaw/101590" target="_top">Ἅβρωνος</a> ἐγένετο ἡ <a href="/person-index/unw32" class="person-annotation" data-person-uri="http://www.ontologia.fr/OTB/atticlaw/unw32" target="_top">μήτηρ</a> ἡ ἡμετέρα.</p>
</div>
<div>
<strong class="section-number">74. </strong><p>ἐγὼ δὲ ἐπειδὴ ἐπεδικασάμην τῆς τούτου <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">μητρὸς</a> καὶ ἐγένοντό μοι υἱεῖς μὲν τέτταρες, θυγάτηρ δὲ μία, τὰ ὀνόματα ἐθέμην τούτοις, ὦ ἄνδρες δικασταί, τῷ μὲν πρεσβυτάτῳ τὸ τοῦ πατρὸς τοῦ ἐμαυτοῦ ὄνομα, <a href="/person-index/859540" class="person-annotation" data-person-uri="http://www.ontologia.fr/OTB/atticlaw/859540" target="_top">Σωσίαν,</a> ὥσπερ καὶ δίκαιόν ἐστιν, καὶ ἀπέδωκα τῷ πρεσβυτάτῳ τοῦτο τὸ ὄνομα· τῷ δὲ μετʼ αὐτὸν γενομένῳ τούτῳ ἐθέμην <a href="/person-index/427940" class="person-annotation" data-person-uri="http://www.ontologia.fr/OTB/atticlaw/427940" target="_top">Εὐβουλίδην,</a> ὅπερ ἦν ὄνομα τῷ πατρὶ τῷ τῆς <a href="/person-index/966625" class="person-annotation" data-person-uri="http://www.ontologia.fr/OTB/atticlaw/966625" target="_top">μητρὸς</a> τοῦ παιδὸς τουτουί· τῷ δὲ μετὰ τοῦτον <a href="/person-index/644980" class="person-annotation" data-person-uri="http://www.ontologia.fr/OTB/atticlaw/644980" target="_top">Μενεσθέα</a> ἐθέμην (καὶ γὰρ ὁ <a href="/person-index/645105" class="person-annotation" data-person-uri="http://www.ontologia.fr/OTB/atticlaw/645105" target="_top">Μενεσθεὺς</a> οἰκεῖος ἦν τῆς ἐμῆς γυναικός)· τῷ δὲ νεωτάτῳ ἐθέμην ὄνομα <a href="/person-index/561300" class="person-annotation" data-person-uri="http://www.ontologia.fr/OTB/atticlaw/561300" target="_top">Καλλίστρατον,</a> ὃ ἦν ὄνομα τῷ πατρὶ τῆς ἐμῆς μητρός. ἔτι δὲ πρὸς τούτοις καὶ τὴν θυγατέρα ἔδωκα οὐδαμόσε ἔξω, ἀλλὰ τῷ ἀδελφιδῷ τῷ ἐμαυτοῦ, ὅπως, ἐὰν ὑγιαίνωσιν, καὶ οἱ ἐκ τούτων ἐκ τοῦ αὐτοῦ γένους ὦσιν Ἁγνίᾳ.</p>
</div>
<div>
<strong class="section-number">75. </strong><p>ἐγὼ μὲν οὖν τοῦτον τὸν τρόπον διῴκησα, ὅπως ἂν διασῴζωνται ὅτι μάλιστα οἱ οἶκοι οἱ ἀπὸ τοῦ Βουσέλου· τούτους δὲ ἐξετάσωμεν πάλιν. καὶ πρώτιστον μὲν τὸν νόμον τουτονὶ ἀνάγνωθι.</p>
<p><strong>ΝΟΜΟΣ.</strong></p>
<p><div class="tei-quote">ὁ ἄρχων ἐπιμελείσθω τῶν ὀρφανῶν καὶ τῶν ἐπικλήρων καὶ τῶν οἴκων τῶν ἐξερημουμένων καὶ τῶν γυναικῶν, ὅσαι μένουσιν ἐν τοῖς οἴκοις τῶν ἀνδρῶν τῶν τεθνηκότων φάσκουσαι κυεῖν. τούτων ἐπιμελείσθω καὶ μὴ ἐάτω ὑβρίζειν μηδένα περὶ τούτους. ἐὰν δέ τις ὑβρίζῃ ἢ ποιῇ τι παράνομον, κύριος ἔστω ἐπιβάλλειν κατὰ τὸ τέλος. ἐὰν δὲ μείζονος ζημίας δοκῇ ἄξιος εἶναι, προσκαλεσάμενος πρόπεμπτα καὶ τίμημα ἐπιγραψάμενος, ὅ τι ἂν δοκῇ αὐτῷ, εἰσαγέτω εἰς τὴν ἡλιαίαν. ἐὰν δʼ ἁλῷ, τιμάτω ἡ ἡλιαία περὶ τοῦ ἁλόντος, ὅ τι χρὴ αὐτὸν παθεῖν ἢ ἀποτεῖσαι.</div></p>
</div>
<div>
<strong class="section-number">76. </strong><p>πῶς ἂν μᾶλλον ἐξερημώσαιεν ἄνθρωποι οἶκον, ἢ εἴ τινες τούς τε γένει ὄντας ἐγγυτάτω <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίᾳ,</a> τούτους ἐξελαύνοιεν ἐξ ἑτέρου οἴκου ὄντες, τοῦ Στρατίου, καὶ πάλιν εἰ τὸν μὲν κλῆρον ἀξιοῖ ἔχειν τὸν Ἁγνίου ὡς γένει προσήκων, τὸ δʼ ὄνομα, ὅ ἐστιν αὐτῷ, μὴ ὅτι ἐκ τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> οἴκου, ἀλλʼ οὐδʼ ἐκ τοῦ <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίου</a> ἐστὶν τοῦ ἑαυτοῦ προγόνου, οὐδὲ τῶν ἄλλων ἀπογόνων τῶν <a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βουσέλου,</a> τοσούτων γενομένων, οὐδενὸς ἔχει τὸ ὄνομα;</p>
</div>
<div>
<strong class="section-number">77. </strong><p>ἀλλὰ πόθεν δή ἐστι τὸ ὄνομα ὁ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακάρτατος;</a> ἐκ τῶν πρὸς <a href="/person-index/unw34" class="person-annotation" data-person-uri="http://www.ontologia.fr/OTB/atticlaw/unw34" target="_top">μητρός</a>. εἰσεποιήθη γὰρ οὗτος εἰς τὸν οἶκον τὸν <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου</a> τοῦ Προσπαλτίου, ἀδελφοῦ ὄντος τῆς μητρὸς τῆς τούτου, καὶ ἔχει καὶ ἐκεῖνον τὸν οἶκον. καὶ οὕτως ἐστὶν ὑβριστής, ὥστε γενομένου αὐτῷ υἱέος τοῦ μὲν εἰσαγαγεῖν εἰς τὸν οἶκον τὸν Ἁγνίου υἱὸν τῷ Ἁγνίᾳ ἐπελάθετο, καὶ ταῦτα ἔχων τὸν κλῆρον τὸν Ἁγνίου καὶ φάσκων πρὸς ἀνδρῶν αὐτῷ προσήκειν·</p>
</div>
<div>
<strong class="section-number">78. </strong><p>τοῦτον δὲ τὸν υἱὸν τὸν γενόμενον τῷ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτῳ</a> εἰσπεποίηκεν τῷ πρὸς <a href="/person-index/unw34" class="person-annotation" data-person-uri="http://www.ontologia.fr/OTB/atticlaw/unw34" target="_top">μητρὸς</a> εἰς τοὺς Προσπαλτίους, τὸν δὲ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> οἶκον εἴακεν ἔρημον εἶναι τὸ τούτου μέρος· φησὶ δὲ τὸν πατέρα τὸν ἑαυτοῦ <a href="/person-index/509770" class="person-annotation" data-person-uri="http://www.ontologia.fr/OTB/atticlaw/509770" target="_top">Θεόπομπον</a> προσήκειν <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίᾳ.</a> ὁ δὲ νόμος κελεύει ὁ τοῦ Σόλωνος κρατεῖν τοὺς ἄρρενας καὶ τοὺς ἐκ τῶν ἀρρένων· οὗτος δὲ οὑτωσὶ ῥᾳδίως κατεφρόνησεν καὶ τῶν νόμων καὶ τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου,</a> καὶ εἰσεποίησεν τὸν υἱὸν εἰς τὸν οἶκον τὸν πρὸς μητρός. πῶς ἂν γένοιντο τούτων ἄνθρωποι παρανομώτεροι ἢ βιαιότεροι;</p>
</div>
<div>
<strong class="section-number">79. </strong><p>οὐ τοίνυν ταῦτα μόνον, ὦ ἄνδρες δικασταί, ἀλλὰ καὶ μνήματος ὄντος κοινοῦ ἅπασιν τοῖς ἀπὸ τοῦ Βουσέλου γενομένοις (καὶ καλεῖται τὸ μνῆμα Βουσελιδῶν, πολὺς τόπος περιβεβλημένος, ὥσπερ οἱ ἀρχαῖοι ἐνόμιζον), ἐν τούτῳ τῷ μνήματι οἱ μὲν ἄλλοι ἅπαντες οἱ ἀπὸ τοῦ <a href="/person-index/268605" class="person-annotation" data-person-uri="http://www.ontologia.fr/OTB/atticlaw/268605" target="_top">Βουσέλου</a> κεῖνται, καὶ ὁ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίας</a> καὶ ὁ <a href="/person-index/427932" class="person-annotation" data-person-uri="http://www.ontologia.fr/OTB/atticlaw/427932" target="_top">Εὐβουλίδης</a> καὶ ὁ <a href="/person-index/776725" class="person-annotation" data-person-uri="http://www.ontologia.fr/OTB/atticlaw/776725" target="_top">Πολέμων</a> καὶ οἱ ἄλλοι ἅπαντες τοσοῦτοι ὄντες συγγενεῖς, οἱ ἀπὸ τοῦ Βουσέλου, ἅπαντες οὗτοι κοινωνοῦσιν τοῦ μνήματος τούτου·</p>
</div>
<div>
<strong class="section-number">80. </strong><p>ὁ δὲ τουτουὶ πατὴρ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου</a> καὶ ὁ πάππος οὐ κεκοινωνήκασιν τούτου, ἀλλʼ αὑτοῖς ἰδίᾳ ἐποιήσαντο μνῆμα ἄπωθεν τοῦ Βουσελιδῶν μνήματος. δοκοῦσιν ὑμῖν, ὦ ἄνδρες δικασταί, προσήκειν τι τῷ οἴκῳ τῷ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> πλὴν τοῦ ἔχειν ἁρπάσαντες τὰ μὴ προσήκοντα; εἰ δʼ ἐξερημωθήσεται ἢ ἀνώνυμος ἔσται ὁ οἶκος ὁ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου</a> καὶ ὁ <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> τοῦ ἀνεψιοῦ τοῦ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου,</a> οὐδὲ κατὰ τοὐλάχιστον πώποτʼ αὐτοῖς ἐμέλησεν.</p>
</div>
<div>
<strong class="section-number">81. </strong><p>ἐγὼ δʼ, ὦ ἄνδρες δικασταί, βοηθῶ μὲν ὡς οἷός τʼ εἰμὶ μάλιστα τοῖς τετελευτηκόσιν ἐκείνοις· οὐ πάνυ δʼ ἐστὶ ῥᾴδιον ταῖς τούτων παρασκευαῖς ἀνταγωνίζεσθαι. παραδίδωμι οὖν ὑμῖν τὸν παῖδα τουτονί, ὦ ἄνδρες δικασταί, ἐπιμεληθῆναι, ὅπως ὑμῖν δοκεῖ δικαιότατον εἶναι. οὗτος εἰσπεποίηται εἰς τὸν οἶκον τὸν <a href="/person-index/427932" class="person-annotation" data-person-uri="http://www.ontologia.fr/OTB/atticlaw/427932" target="_top">Εὐβουλίδου,</a> καὶ εἰσῆκται εἰς τοὺς φράτερας, οὐκ εἰς τοὺς ἐμούς, ἀλλʼ εἰς τοὺς <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> καὶ <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> καὶ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακαρτάτου</a> τουτουί.</p>
</div>
<div>
<strong class="section-number">82. </strong><p>καὶ ὅτε εἰσήγετο, οἱ μὲν ἄλλοι φράτερες κρύβδην ἔφερον τὴν ψῆφον, οὑτοσὶ δὲ <a href="/person-index/631485" class="person-annotation" data-person-uri="http://www.ontologia.fr/OTB/atticlaw/631485" target="_top">Μακάρτατος</a> φανερᾷ τῇ ψήφῳ ἐψηφίσατο ὀρθῶς εἰσάγεσθαι <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδῃ</a> υἱὸν τὸν παῖδα τουτονί, οὐκ ἐθελήσας ἅψασθαι τοῦ ἱερείου οὐδὲ ἀπαγαγεῖν ἀπὸ τοῦ βωμοῦ ὑπεύθυνον αὑτὸν ποιήσας, ἀλλὰ καὶ τὴν μερίδα τῶν κρεῶν ᾤχετο λαβὼν παρὰ τοῦ παιδὸς τουτουί, ὥσπερ καὶ οἱ ἄλλοι φράτερες.</p>
</div>
<div>
<strong class="section-number">83. </strong><p>νομίζετε δὴ τὸν παῖδα τοῦτον, ὦ ἄνδρες δικασταί, ἱκετηρίαν ὑμῖν προκεῖσθαι ὑπὲρ τῶν τετελευτηκότων <a href="/person-index/106760" class="person-annotation" data-person-uri="http://www.ontologia.fr/OTB/atticlaw/106760" target="_top">Ἁγνίου</a> καὶ <a href="/person-index/427935" class="person-annotation" data-person-uri="http://www.ontologia.fr/OTB/atticlaw/427935" target="_top">Εὐβουλίδου</a> καὶ τῶν ἄλλων τῶν ἀπὸ τοῦ <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου,</a> καὶ ἱκετεύειν αὐτοὺς ὑμᾶς τοὺς δικαστάς, ὅπως μὴ ἐξερημωθήσεται αὐτῶν ὁ οἶκος ὑπὸ τῶν μιαρῶν τούτων θηρίων, οἵ εἰσιν ἐκ τοῦ <a href="/person-index/836680" class="person-annotation" data-person-uri="http://www.ontologia.fr/OTB/atticlaw/836680" target="_top">Στρατίου</a> οἴκου, ἐν δὲ τῷ Ἁγνίου οὐδεπώποτʼ ἐγένοντο· μηδʼ ἐπιτρέψητε τούτοις ἔχειν τὰ μὴ προσήκοντα, ἀλλʼ ἀποδοῦναι ἀναγκάσατε εἰς τὸν Ἁγνίου οἶκον τοῖς προσήκουσιν τοῖς <a href="/person-index/106750" class="person-annotation" data-person-uri="http://www.ontologia.fr/OTB/atticlaw/106750" target="_top">Ἁγνίου.</a></p>
</div>
<div>
<strong class="section-number">84. </strong><p>ἐγὼ μὲν οὖν ἐκείνοις τε βοηθῶ τοῖς τετελευτηκόσιν καὶ τοῖς νόμοις τοῖς περὶ τούτων κειμένοις, δέομαι δὲ καὶ ὑμῶν, ὦ ἄνδρες δικασταί, καὶ ἱκετεύω καὶ ἀντιβολῶ, μὴ περιίδητε μήτε τὸν παῖδα τουτονὶ ὑβρισθέντα ὑπὸ τούτων, μήτε τοὺς προγόνους τοὺς τούτου ἔτι μᾶλλον καταφρονουμένους ἢ νῦν καταπεφρόνηνται, ἐὰν διαπράξωνται οὗτοι ἃ βούλονται· ἀλλὰ τοῖς τε νόμοις βοηθεῖτε καὶ τῶν τετελευτηκότων ἐπιμελεῖσθε, ὅπως μὴ ἐξερημωθῇ αὐτῶν ὁ οἶκος. καὶ ταῦτα ποιοῦντες τά τε δίκαια ψηφιεῖσθε καὶ τὰ εὔορκα καὶ τὰ ὑμῖν αὐτοῖς συμφέροντα.</p>
</div></main>
</body>
</html>
